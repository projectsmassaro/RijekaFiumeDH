Interview with Damir Grubiša made by Gianfranco Miksa and Vanni D’Alessio (May 21, 2021). Transcribed by Angelo Massaro (July 4, 2022).



Io sono Damir Grubiša, sono nato nell’ottobre del 1946, di madre italiana e di padre croato. Abitavamo a Sušak perché dopo la guerra mio padre ha ricevuto lì un appartamento e invece di fare le scuole italiane ho fatto le scuole croate. Perché il mio nome anche non è solo Damir ma c’ho anche un secondo nome, quello di battesimo, che è Giuseppe. Dunque, Damir Giuseppe  Grubiša. Quello Giuseppe mio nonno e mia nonna hanno… si sono ispirati a Giuseppe Mazzini perché erano repubblicani ed erano un po’, così, operaisti anche e Mazzini era un’icona, della… diciamo così della cultura… della loro cultura. 


(Il nonno e la nonna abitavano a Fiume già?)

Sì, sì. 

(Che famiglia erano di nome, cognome?)

Eh… dunque mia madre si chiamava Vernange Masi, dunque la famiglia i Masi. Un cognome toscano… la mia nonna si chiamava Liduina Franceschini. Dunque anche un altro cognome così, diciamo popolare in Toscana e anche in Emilia. Poi c’era la famiglia Zeloni anche importata per così dire perché uno dei miei bisavoli è venuto tra il 1870 e il 1880 a Fiume perché era un operaio specializzato nel macero dei vecchi stracci e nella produzione della carta… da questi stracci. E quando la cartiera di Fiume ha deciso di aprire una nuova linea di prodotti allora volevano ingaggiare proprio questa gente con una esperienza nel mestiere in Toscana… e specialmente a Prato perché lì c’era molto forte il  cosiddetto ceto dei cenciaiuoli. Così che il mio bisavolo era chiamato un cenciaiuolo perché era esperto nel macero dei cenci vecchi. Allora si sono stabiliti qui a Fiume e, naturalmente, hanno vissuto e si sono acclimatizzati subito per cui tutta la mia famiglia si riteneva fiumana, dunque di più generazioni. Mio nonno è nato qui a Fiume, mia madre anche, così…

(Come si chiamava il nonno?)

Il nonno si chiamava Renato Masi, invece il mio nonno si chiamava Gioacchino… Gioacchino Franceschini… Giaocchino Franceschini. Ecco, questo erano più o meno, vivevano in Cittavecchia, in calle Canapini, poi si sono trasferiti mi pare da calle Canapini dietro la Torre Civica… vivevano per un tempo… e poi, alla fine, negli anni trenta ma quelli un po’ più verso i quaranta si sono trasferiti qui… mia nonna si è trasferita qui in via Crisipi che adesso è Dežmanova. 

(Che lavoro facevano i Franceschini e i Masi?)
Grubiša
Eh, erano commercianti. Erano commercianti. E commerciavano naturalmente i tessuti… cosa potevano… hanno presso il mestiere dai propri nonni e allora commerciavano i tessuti, in grande naturalmente, e… ricordo che così la famiglia di mia madre si è un po’, diciamo così, ha fatto delle amicizie anche oltre il confine che era a Sušak dove mio nonno da parte croata era uno spedizioniere. Era proprietario di magazzini che immagazzinavano proprio tessuti, tra l’altro. E qui allora le famiglie si sono anche conosciute. Eh, naturalmente, durante la guerra c’è stato quel che c’è stato e dopo la guerra mio padre ha sposato mia madre. 

(Torniamo, però, alla famiglia più lontana nel tempo. Qualche ricordo di famiglia rispetto alla Fiume tra… Asburgo e prima guerra mondiale, arrivo di D’Annunzio…)

Beh, uno dei miei zii si chiamava Tullio Franceschini, era un… diciamo così, un fan di D’Annunzio e mi pare era anche uno dei suoi o legionari o così qualcosa perché ha fatto la prima guerra mondiale.
(Volontario da Fiume?)


Da Fiume. Perché ha fatto la prima guerra mondiale però da parte italiana. Anche se Fiume era sotto l’Ungheria lui è riuscito a scappare e si è arruolato nella marina. Poi è ritornato a Fiume e naturalmente era dannunziano e poi naturalmente era anche fascista.

(Praticamente era disertore dell’esercito austroungarico?)

Sì, disertore…


(E che cosa significava questo per la sua famiglia?)

Bah, per la famiglia non volevano vivere negli stenti. Infatti, vivevano molto… hanno vissuto quegli anni anche di fame, di povertà…

(Per colpa di questa sua scelta?)

Per colpa di questa sua scelta di questo zio… prozio… era un prozio che era andato a combattere con gli italiani. Mah è molto strano ma questo è successo anche da parte paterna. Mio nonno che era un… diciamo così… un lupo di mare, infatti era capitano di lungo corso, lui ha disertato anche, vivendo a Sušak, ha disertato… ha disertato… come si dice l’esercito austroungarico e si è unito come volontario all’esercito serbo. Così che ha fatto quattro anni di volontario nelle file dell’esercito serbo. 

(Si chiamava?)


Vladimir Grubiša

(E Vladimir Grubiša e Tullio Franceschini si sono mai conosciuti?)

No, non si sono mai conosciuti. Mio nonno ha conosciuto la famiglia di mia madre, dunque mio nonno, Renato Masi, che era commerciante, e naturalmente commerciavano, smistavano roba… Lui facend… mio nonno paterno, facendo lo spedizioniere, avevano naturalmente molti agganci e molti amici anche a Fiume, e così le famiglie si sono conosciute. Poi, dopo, mia zia… una mia zia paterna, per così dire, durante la guerra faceva la staffetta partigiana. Invece, durante la guerra, mia madre, che era una giovane… prima figlia della lupa poi giovane fascista, alla fine è stata arruolata come ausiliaria della Decima MAS. Questo è durato solo tre mesi, perché? Perché naturalmente mia madre, quando ha visto chi sono i cosiddetti “ragazzi della Decima MAS” forse ha avuto anche qualche dispiacere con uno di lui… però la versione ufficiale è che mia madre era disgustata da come questi ragazzi della Decima MAS torturavano i propri prigionieri. E tutte le ausiliarie venivano naturalmente a conoscenza di tutti questi casi e i ragazzi della Decima MAS, naturalmente, usavano questa loro virilità di torturatori come un motivo per corteggiare le ragazze. Mia madre si è ammalata subito dopo tre mesi ed è riuscita, con delle conoscenze, a essere esentata dall’obbligo di proseguire. E allora, conoscendo mia zia, quella che faceva la staffetta partigiana, anche certe volte ha collaborato con il movimento di resistenza. Quel movimento di resistenza che era in prima linea lì a Sušak ma poi anche aveva degli sbocchi qui a Fiume. Si sono conosciute e questo, in un certo senso, ha portato anche alla conoscenza, dopo la guerra, di mio padre con la mia futura madre. Si sono… naturalmente, si sono conosciuti, si sono innamorati e io sono il risultato.

(Quanti anni avevano quando si sono conosciuti?)

Quando si sono conosciuti, nel ‘45, dopo la guerra, dunque mio padre aveva 32 anni, mia madre 21. 

(Ci descriva questa foto, chi è nella foto?)

Ecco, questa è una foto fatta, mi pare, nel ‘38.  Qui c’è mio nonno, un gentleman, diciamo così, un gentiluomo con i baffi, molto elegante che era lo spedizioniere cioè il proprietario di una ditta di spedizioni. Dopo aver fatto il lupo di mare, si era anche abilitato al… posto di capitano di lungo corso. Però la famiglia lo derideva perché era piuttosto un capitano di “lungo sorso” e di lungo corso perché beh, diciamo così, non disdegnava una buona goccia di vino.

(Poi conosceva bene la Jugoslavia…)

Sì, viaggiava, poi lui è stato volontario serbo tra il 1914 e il 1918 e poi pure, per un breve periodo, mi pare di un anno ha fatto anche il dirigente… un dirigente a rango di sottosegretario del ministero per la marineria a Belgrado, cioè a Zemun era collocato, però non gli piaceva come le cose andavano ed è ritornato a Sušak.

(E dove abitava a Sušak?​)

A Sušak abitava in Bulevard, cosiddetto, in una bella casa stile liberty, in un grande appartamento di circa duecento metri quadri e viveva lì con la famiglia, con il figlio, la figlia e la moglie. La moglie che, guarda caso, era triestina, era una slovena di Trieste del cosiddetto distretto di Servola, dove vivevano, come tu lo sai, e vivono ancora, gli sloveni. Si chiamava Emilia Godina. La chiamavano “Milka” Godina ed era, devo dire, una nazionalista slovena. Però è molto interessante come questa nazionalista slovena ha accettato mia madre che era italiana. Dunque non c’era alcun attrito di tipo nazionale o così qualcosa, solo che la mia nonna, naturalmente, ogni tanto, come combattevano e lottavano lì se Trieste sarà slovena o italiana, lei naturalmente era filo-slovena. 

(E che di che posizione politica era Vladimir in Jugoslavia prima della seconda guerra mondiale?)

Prima della seconda guerra mondiale non aveva nessuna affiliazione politica. Era semplicemente… ha fatto l’accademia militare… cioè l’accademia navale, prima le scuole a Buccari, la scuola marittima a Buccari e poi naturalmente ha fatto, più o meno, mezzo mondo, navigando come ufficiale… ufficiale di tolda, per così dire, fino a diventare capitano e poi, venuta la guerra… e durante la guerra ha combattuto tra le file serbe. Dopo, naturalmente, ha fatto questo… un anno da dirigente del ministero della marineria lì a Belgrado e poi è ritornato a Sušak e ha fondato questa ditta che era abbastanza grande, importante e, per via di questa ditta anche, è finito nelle disgrazie perché quando la guerra è incominciata nel 1939, lui ha aiutato diversi ebrei e famiglie ebree a passare da Fiume a Sušak e imbarcarsi su navi inglesi… tra l’altro e riuscire a scappare…

(Come si chiamava questa ditta?)

Si chiamava “Transport KD.” “KD” vuol dir “Komandintno Društvo,” società komandita… Era una specie di società a responsabilità limitata. Lui, con suo fratello, il suo fratello che era anche un uomo d’affari, Anton Grubiša, hanno fondato questa ditta. L’hanno sviluppata molto bene, dopo è venuta la guerra, e con la guerra dal ‘39 a ‘41 ancora sono riusciti, naturalmente, a lavorare e, naturalmente, tra questo lavoro era l’aiuto e il sostegno ai profughi che venivano dall’Europa centrale. Poi nel ‘41, quando gli italiani hanno incominciato a occupare parti della Jugoslavia, allora mio nonno è finito in prigione. 

(Dove è finito in prigione?)

Eh, gli italiani lo hanno… cioè le autorità fasciste lo hanno naturalmente messo in carcere e lo hanno inviato a Padova che era un carcere proprio duro per, diciamo, quelli che erano gli oppositori del fascismo e anche quelli che erano catturati nei luoghi occupati dall’esercito italiano. E lì lui ha passato due anni, fino all’armistizio, oppure alla capitolazione dell’Italia, fino al ‘43. E dopo il ‘43, quando naturalmente c’era questo… questo… diciamo così, quest’atmosfera che ha permesso anche a molti di scappare è ritornato a Sušak. Ritornato a  Sušak e naturalmente qui ha vissuto in una semi-clandestinità fino al ‘45.

(Ed era parente della zia che era attiva come staffetta partigiana?)

Era il padre. E siccome aveva un grande quartiere e allora l’esercito italiano ha requisito metà di questo quartiere, dunque 120 metri quadrati, e ha installato due ufficiali. Perché? Perché tutti quelli che avevano spazio e case dovevano ospitare degli ufficiali. I militari stavano in caserma ma gli ufficiali dovevano avere un… diciamo così, un alloggio decente. 

(Si ricorda i nomi di questi ufficiali?)

No, non mi ricordo però, grazie a uno di questi ufficiali che era rimasto impresso dalla personalità di mio nonno e dalla zia, forse naturalmente faceva la corte alla zia, è stato uno di quelli che… mi pare che era un medico e cosa faceva? Lui trafugava del materiale sanitario che dava a mia zia che lo passava ai partigiani. Ai partigiani quelli di Tuhobić, del reparto di Tuhobić e poi quelli che operavano nel retroterra, nel Gorski Kotar e nelle altre parti, diciamo così, della Croazia.

(Lui era di dove questo medico?)

Non so niente di questo medico. Mia zia si è portata via in tomba tutti questi dati. Peccato perché avrei voluto… avrei voluto, naturalmente, saperlo e questo…

(Ma non gli è successo niente?)

Non si sa. Non si sa. Forse… Non gli è successo niente finché stava da mio nonno, cioè in quell’alloggio che gli ha dato. Mi ricordo solo un dettaglio. Quando ero piccolo, mia nonna, naturalmente, aveva… di casa sua delle tele, diciamo così, dei dipinti, anche dei suoi bisnonni che erano abbastanza facoltosi. A Servola avevano un’osteria, tenevano un’osteria a Servola… uno degli zii era macellaio… dunque, erano, naturalmente, gente così umile però erano abbastanza, diciamo così bene educati e istruiti. Così che mia… nonna ha portato in dote, tra l’altro, un bel grande ritratto di France Prešeren che è una delle icone della cultura slovena. E naturalmente, siccome questo quadro era appeso nella parte dell’appartamento dove viveva questo medico, ufficiale, italiano. Questo ufficiale ha creduto che questo sia un nostro illustre antenato perché naturalmente il ritratto era del 1840 e mia nonna non ha fatto niente per disilluderlo, dicendo: “sì, sì, questo è un nostro antenato.” E allora lui, impresso da questa buona famiglia dove lui ha preso alloggio, portava anche dei generi alimentari per la famiglia, naturalmente, ma con mia zia si è messo a portare dei… diciamo così delle medicine… 

(Quindi lui sapeva che andavano ai partigiani queste cose?)

Eh, sì, sapeva e non sapeva. [ride] Mia zia gli diceva che questo era per le povere vittime. Le vittime della repressione dell’esercito italiano. Dunque lui sapeva che questo andava dall’altra parte. Non sapeva che andava anche ai partigiani, quelli che avevano i fucili in mano. Forse sapeva, forse non sapeva. Ad ogni modo, tutti in famiglia dicevamo che naturalmente mia zia che si è diciamo… lui innamorato di mia zia però, dopo, naturalmente, nel ‘43 se n’è andato anche lui. 

(Però diciamo che i suoi… alti di grado avrebbero fatto più domande su aiuti di questo genere?)

Assolutamente. Lui rischiava anche la pelle per così dire perché naturalmente c’era una… una… la cosiddetta “Circolare 3C” del generale Mario Roatta che dice… che ha detto: “qui non bisogna essere troppo magnanimi, invece di dente per dente, dobbiamo rispondere testa per dente.” E questo voleva dire che bisogna essere crudeli e senza alcun ritegno colpire i partigiani e quelli che si sono… che erano gli oppositori. Mio padre, invece, prima della guerra, ha studiato ingegneria navale. Era un architetto navale che, naturalmente, siccome mio nonno era, diciamo così, un po’… non era ricco ma era… diciamo agiato, lo ha fatto studiare anche in Inghilterra. È andato lì nei cosiddetti Yarold’s Yards (21:01) che sono una serie di… una catena di cantieri navali molto conosciuta, e poi ha fatto anche delle stage nei cantieri di Monfalcone e naturalmente parlava bene l’italiano, l’inglese e ha fatto uno stage anche a Kiel. Kiel in Germania nei cantieri navali di Kiel. Tutto questo prima della guerra. Dunque, mio padre ha cominciato a studiare nel 1931 e già dal 1936 fino al 1938 ha fatto questi due anni in Italia, in Inghilterra e in Germania.

(Si chiamava?)

Ostoj, con la jota. Ostoj Grubiša. Questo nome molto strano perché dopo la guerra tutti scrivevano il nome di mio padre con una “a,” alla fine, dunque Ostoja Grubiša perché Ostoja è un nome serbo e invece mia nonna voleva dargli un nome slavo e gli piaceva questo Ostoj, suo fratello era Stojan e allora Ostoj. Lei non so che idea aveva e mio nonno, ovviamente, ha accettato questa proposta così che mio padre si chiamava Ostoj Grubiša e nel ‘39 è stato… è andato a fare la leva come miliare. Siccome era ingegnere navale l’hanno messo nella scuola allievi ufficiali e proprio alla fine del ‘39 e al ‘41 è stato mobilizzato e mandato in Serbia con il grado di tenente e lì lo ha raggiunto la guerra. Ha combattuto per una decina di giorni ma poi lo hanno fatto prigioniero ed è finito in un “oflag” che sarebbe “Offizierslager.” C’erano gli “stalag” e gli “oflag.” Gli “stalag” erano… i diciamo così per i militari senza grado, invece gli “oflag” erano per i gallonati, quelli che avevano i gradi di ufficiale. E qui, naturalmente, i tedeschi hanno scoperto che lui parlava il tedesco, era un ingegnere navale e cosa hanno fatto? Invece di trattenerlo in questo lager dove si viveva abbastanza male con degli stenti perché anche… come si dice… il cibo era scarso che gli davano, lo hanno mandato a Kiel, proprio nel cantiere dove lui aveva lavorato. E naturalmente era un prigioniero di guerra che doveva lavorare ma, naturalmente, essendo un ingegnere navale che ancora parlava il tedesco se l’è passata molto meglio di tutti quei suoi colleghi che non sono stati presi e scritturati per questo lavoro ma che sono rimasti nel lager e che magari molti sono anche morti e molti hanno passato quasi tutta la guerra in questi lager. Invece mio padre, dopo un sei mesi che lavorava… cioè lavorava come prigioniero di guerra, hanno scoperto che lui parlava anche l’italiano e dove l’hanno mandato? Indovinate?  A Monfalcone. Perché? Perché a Monfalcone c’era la base del… diciamo così… la base per la Kriegsmarine tedesca del Mediterraneo… aveva qui la base per il riparo delle navi. Venivano qui le navi di guerra, carenate, riparate, se erano naturalmente danneggiate dal fuoco nemico. E qui mio padre è riuscito a sopravvivere, naturalmente, fino alla fine dell’esercito italiano, cioè fino al ‘43. Nel ‘43, grazie ai conoscenti e amici italiano è riuscito a scappare prima che venissero i tedeschi. I tedeschi già c’erano lì, naturalmente, perché questa era una base tedesca ma grazie agli italiani è riuscito a scappare e venire a Sušak e andare con i partigiani. Così che dal ‘43 al ‘45 mio padre ha lottato nelle file dei partigiani della primorsko-goranska divizija trainnaesta che sarebbe la tredicesima divisio Grubiša ne qui della regione litoranea-montana. E dal ‘43 al ‘45 ha combattuto come partigiano. Nel ‘45 è venuto a Fiume…

(Sa dove ha combattuto?)

Ha combattuto proprio lì nel… nelle montagne del Gorski Kotar e naturalmente erano molto flessibili e movibili così che passavano anche in Lika e da Lika a Gorski Kotar riuscivano lì a sfuggire agli attacchi dei tedeschi che naturalmente questa… questo gruppo partigiano non era così… diciamo così importante come naturalmente erano le forze partigiane in Bosnia. 

(Quindi le mansioni all’interno?)

Mio padre nel ‘43, dunque dopo l’8 settembre, è riuscito a raggiungere Fiume, cioè Sušak e, naturalmente, è andato con i partigiani perché in quell’interregno tra la capitolazione dell’Italia e l’arrivo dei tedeschi, c’era circa un mese o così qualcosa in cui molti dei giovani di Sušak specialmente ma anche quelli di Fiume hanno deciso di andare con i partigiani e di non aspettare i tedeschi. Perchè si sapeva che venivano i tedeschi ed erano… prima erano più crudeli degli italiani ma per gli italiani stessi erano un motivo di aver paura perché trattavano una parte degli italiani come traditori e quindi erano molto maldisposti verso gli italiani. Specialmente quelli che non avevano aderito alla Repubblica di Salò come, ad esempio, la decima MAS e tutti quei. Dunque una parte dei fiumani aveva anche paura dei tedeschi. Così che mio padre mi raccontava che c’erano anche degli italiani di Fiume con lui. Mio padre naturalmente come un ingegnere, ingegnere navale, però era naturalmente, diciamo così, bene informato anche su… ha fatto anche le scuole di allievi ufficiali durante la sua leva nell’esercito regio jugoslavo, allora, per un breve periodo in questa divisione, tredicesima litoraneo-montana ha fatto il.. comandante dell’artigliera. Poi, naturalmente, mi aveva… di questo l’ho saputo molto dopo, quando avevo già trent’anni, perché mio padre non ne parlava molto. Sembrava che sia madre che mio padre volevano dimenticare quei periodi…

(Della guerra?)

Della guerre e anche di quello che è venuto dopo. Anche perché quello che è venuto dopo non era molto favorevole per la mia famiglia, no? Ad esempio, nel ‘45, quando è venuto mio padre, ritornato coi partigiani, allora lo hanno fatto commissario del Silurificio di Fiume. Era commissario-militare del Silurificio di Fiume e dopo un certo tempo, nel ‘46 mi pare, mio padre è finito in carcere. 

(Come?)

Eh, come. Adesso ve lo spiego. Nel Silurificio lavorava un gruppo di prigionieri tedeschi che naturalmente… i prigionieri tedeschi erano messi al lavoro coatto, obbligato, ed erano distaccati al Silurificio. E un giorno… questo capo dei prigionieri, dunque che era un ufficiale tedesco dell’esercito, sapendo che mio padre e ha detto: “guardi, kerr komandant, noi lavoriamo in diversi dipartimenti come prigionieri e lavoriamo con i vostri operai. Però siccome noi non parliamo né l’italiano né il croato è molto difficile capire. Se lei ci mette in un gruppo unico, sotto il mio comando, io le prometto di far duplicare la norma produttiva perché naturalmente staremmo tutti ben organizzati. Lei sa come noi lavoriamo bene e allora se ci mette in un gruppo di lavoro compatto, noi le promettiamo un risultato migliore.” Mio padre naturalmente che era un ingegnere ha preso quel regolo calcolatore e ha voluto far elaborare questo concetto e, infatti, quando ha visto che questo è fattibile allora li ha organizzati in un unico gruppo. Questo era già un motivo di sospetto verso mio padre perché ha concesso ai prigionieri tedeschi di raggrupparsi e forse anche di covare chissà cosa. Poi è venuto il secondo, diciamo così, nodo di Gordio. È venuto la… diciamo così… il decreto che bisogna naturalmente nominare i migliori operai come “udarnici” che sarebbe una specie di “stacanovisti” con la medaglietta di stacanovista, udarnička medalija e tutto quell’altro… e bisognava scegliere i migliori operai. I migliori operai del Silurificio erano quelli che lavoravano prima della guerra ed erano italiani. Allora mio padre ha nominato, mi pare, otto operai che erano tutti italiani. Questo è diventato il secondo capo d’accusa. Il terzo capo d’accusa… dopo un po’ di tempo tutti questi udarnici, dunque operai modello, viene da mio padre e dice: “compagno comandante, non abbiamo più pezzi di ricambio però, se le ci permette, noi potremmo andare nei territori della… che tiene la nostra armata e cioè nel territorio libero, quello intorno a Trieste e a Trieste, per prendere questi pezzi di ricambio. Mio padre ha detto: “Beh, è logico, no?” E gli ha dato due camion in cui si sono messi tutti questi stacanovisti. Sono andati ma non sono più ritornati e allora i compagni, diciamo così, in cappotti di pelle, sono venuti e hanno arrestato mio padre. Primo capo d’accusa ha favorito il raggruppamento dei prigionieri tedeschi, non si sa perché finalità ma con questo ha permesso ai tedeschi di raggrupparsi. Secondo, deliberatamente ha scelto, come migliori operai, gli italiani. E terzo ha favorito la loro fuga in Italia. Mio padre, naturalmente, si difendeva. Primo: “I tedeschi mi hanno promesso più grande produttività e l’hanno mantenuto. Dunque il Silurificio ha lavorato meglio. Secondo, questi stacanovisti, questi udarnici, erano i migliori operai e meritavano di essere nominati come i migliori operai.” E dovevano essere invece, secondo il capo d’accuso, questo titolo doveva andare ai croati, agli slavi. E terzo, con questo, ha favorito la loro fuga. Mio padre diceva: “Ma se ho favorito la fuga perché non sono fuggito anch’io con loro? Potevamo fuggire tutti.” “Eh, no, questo è un piano subdolo che lei ha covato nella sua testa” e zacchete mio padre è stato condannato. 

(Con che consequenze?)

Eh, per fortuna, era un ingegnere navale e allora è stato condannato ai lavori forzati nel cantiere di Lussinpiccolo perché da Lussinpiccolo se ne sono andati tutti gli italiani, ingegneri, operai qualificati e allora mio padre è stato mandato lì.  Io mi ricordo, ancora, che andavamo mia madre ed io a visitare mio padre… quella nave che andava, non so, una giornata intera. E lì ho visto per la prima volta mio padre, ero piccolo. L’ho visto quando l’hanno portato nell’hotel dove alloggiavamo e dove l’hanno permesso anche di pernottare. Però, naturalmente, con due guardie davanti alla parte. 

(E quanto tempo fu a Lussino?)

Eh, diciamo che qui fu dal ‘46 fino al ‘49. Dunque tre anni. E noi ogni tanto si andava a visitarlo, ogni due-tre mesi, mi pare così qualcosa.

(Torniamo anche al padre… a Vladimir. Abbiamo detto che ritorna tra il ‘43 e il ‘45, si nasconde…)

Sì, in semi-clandestinità. 

(E lui, anche perché nel periodo precedente, aveva anche aiutato queste famiglie ebree. Ci racconti un pochettino l’aiuto che Vladimir Grubiša aveva dato a questi ebrei, alcuni fiumani, alcuni non fiumani, ad andare via?)

Beh, l’aiuto consisteva prima dal ‘39, quando è dunque scoppiata la guerra, fino al ‘41, finché non è scoppiata anche, diciamo così, l’occupazione della Jugoslavia e così anche l’esercito italiano che ha passato il confine e ha istituito la propria amministrazione anche a Sušak… e mio padre… mio nonno li aiutava in questo modo perché gli forniva i documenti necessari per imbarcarsi sulle navi. E non poteva imbarcarsi sulle navi e le navi erano navi straniere. Oppure erano navi francesi, inglesi, non erano dal ‘39 al ‘41 finché non è scoppiata la guerra tra l’Italia… fino all’entrata dell’Italia in guerra, il ‘40 mi pare. 

(Le leggi razziali erano già in vigore?)

Sì, erano già in vigore. 

(E che cosa faceva, quindi, suo nonno Vladimir?)

Lui li aiutava, semplicemente, a imbarcarsi e a scappare via. Aveva dei magazzini… in alcuni di questi magazzini aveva organizzato degli alloggi per queste famiglie e questa gente che transitava e voleva scappare e andare in Europa oppure in America oppure in Palestina.

(Si sa quante persone erano?)

Non si sa. Però grazie a quella traccia che… è stata, diciamo così, creata da questi pacchetti che mio nonno riceveva puntualmente ogni mese o ogni due mesi. E questi erano pacchetti che li mandava proprio questo personaggio, William Barta, a nome di tutti quelli che sono riusciti a scappare. Erano dei pacchetti con dei generi alimentari, con degli abiti, vestiti… 

(Dagli Stati Uniti?)

Dagli Stati Uniti, proprio, arrivavano da New York.

(Fino a che periodo?)

Fino agli anni ‘50, fino a metà degli anni ‘50, quando mio nonno ha detto che “grazie, non occorre più” perché evidentemente il tenore di vita è stato…

(E loro continuavano a vivere a Sušak, la famiglia?)

Sì, e mio padre e mia madre anche si sono trasferiti nel ‘45, quando si sono sposati, a Sušak perché avevano trovato un bel appartamento. Anche se a mio padre avevano offerto delle residenze a Costa Bella oppure in Abbazia nelle case e negli appartamenti e nelle ville di italiani che sono andati via. Molti… cioè molti... parecchi dei colleghi di mio padre hanno accettato questo ma mio padre non voleva. 

(Motivo?)

Non voleva andare in case che erano proprietà altrui. Voleva affittare un appartamento ma senza entrare nei possedimenti di qualcun altro perché in questi possedimenti si entrava con tutta la mobilia. Tutto era rimasto, più o meno, e la gente era andata via sia dalle ville in Costa Bella… conosco anche due amici di mio padre che, dopo la guerra, hanno vissuto e adesso queste proprietà sono state privatizzate e diventate loro. E dunque mio padre ha deciso di passare a Sušak perché li ha ricevuto l’appartamento così che io sono nato a Sušak invece di essere nato a Fiume.

(In che anno è nato lei?)

Io sono nato nel ‘46. E dunque naturalmente siamo vissuti molto vicino a mio nonno, no? A mio nonno hanno confiscato mezzo appartamento, di questi 240 metri quadrati sono rimasti 120…

(Questo anche durante la Jugoslavia?)

Durante la Jugoslavia.

(Perché anche prima, durante l’Italia, gli è stato confiscato mezzo appartamento, diceva prima.)

Gli è stato confiscato ma come alloggio agli ufficiali… non gli è stato confiscato… è stato solo diciamo preso in custodia. Poi nel ‘43 quando gli italiani se ne sono andati gli è rimasto tutto l’appartamento. Però quando, nel ‘45, è venuta la nuova amministrazione hanno deciso che è troppo grande l’appartamento per una famiglia e gli hanno preso l’appartamento. Per fortuna, quest’appartamento, che è rimasto… cioè quello che è stato confiscato è rimasto vuoto perché mio nonno viveva della svendita della sua proprietà tra il ‘43 e il ‘45 non aveva nessuna fonte di guadagno. Non poteva impiegarsi, non poteva lavorare, non c’era più l’attività di spedizionistica. E allora cosa ha fatto? Vendeva la mobilia, vendeva i quadri, vendeva i magazzini, vendeva la merce che era rimasta nei magazzini per poter sopravvivere. Mio padre era nei partigiani, mia zia non lavorava perché faceva la staffetta coi partigiani e con il movimento di resistenza. Di notte andavano e scrivevano: “Viva Tito, Viva la Libertà” e così qualcosa.

(Di queste scritte ce ne sono ancora tante, chi le faceva queste scritte?)

Queste le facevano proprio i cosiddetti… la gioventù del movimento di resistenza…

(Le facevano in italiano?)

Le facevano in italiano, sì, naturalmente….

(Ancora adesso ce ne sono diverse per esempio nella zona industriale, Belvedere…)

Eh… infatti collaboravano… e perciò così mia zia ha conosciuto mia madre anche. Non solo con i legami familiari, ma l’ha fatto anche, per così dire, l’ha reclutata anche per l’aiuto a questi gruppi diciamo illegali.

(Si chiamava sua zia?)

Mia zia si chiamava Sonja Grubiša.

(E quindi lei continua a vivere in casa con il nonno nella Jugoslavia?)

Nella nuova Jugoslavia…

(e poi si impiega…)

Poi si impiega… naturalmente finisce… siccome era come si dice aveva il diploma di liceo, finisce le scuole amministrative e doveva essere anche reclutata nella diplomazia perché lei aveva, prima della guerra, finito un collegio in Svizzera, dunque dalle suore, dal quale, purtroppo, è scappata poco prima del diploma perché non le andava la disciplina. Però ha fatto due anni di collegio che le son stati riconosciuti. Conosceva naturalmente bene le lingue, il francese, il tedesco e l’inglese e allora l’avevano reclutata per mandarla nel servizio diplomatico. E lei infatti nel ‘48 si era laureata in questa scuola amministrativa però è venuto l’Informbiro nel 1948.

(E?)

E mia zia che era fervente internazionalista è finita in carcere. 

(Dove?)

Qua a Fiume. E ha fatto sei mesi di carcere finché non è stata… diciamo così… finché non ha accettato di abiurare di tutti i suoi pensieri e credi ideologici. 

(Ed entrambi, sia suo padre che sua zia, hanno in qualche modo evitato l’Isola Calva e San Gregorio. San Gregorio il carcere femminile.)

Sì, mia zia probabilmente perché dopo sei anni è crollata e ha abiurato. Come lei sa, come voi sapete, c’era la possibilità per quelli che cambiavano idea di essere assolti. Mia zia è stata assolta e poi, naturalmente…

(Ha vissuto a Sušak?)


Ha vissuto a Sušak.

(Si è impiegata?)

Si è impiegata, infatti il suo ultimo impiego era come si dice… segretario amministrativo del museo della marineria…

(E, nel frattempo, però lei aveva permesso… aveva dato la possibilità a sua madre… che ancora non era sua madre… che si chiamava?)

Vernange Masi.

(… di conoscere, a un certo punto, il fratello. Se sa qualche altro dettaglio della loro conoscenza, frequentazione, prima che si sposino. Quando è successo? In che periodo?)

Questo è successo nel ‘45, dunque, è durato… subito quando mio padre… ma forse credo che mia madre lavorava… ha lavorato nei Cantieri come impiegata perché lei si era laureata nell’accademia come si dice di commercio… o così qualcosa… che era una scuola specializzata invece del liceo. Dopo il ginnasio ha fatto questa scuola che sarebbe la scuola di avviamento economico e commerciale… e allora si era impiegata nel cantiere… e nel ‘45 ha conosciuto mio padre che era ancora… diciamo così, attivo.

(E la famiglia del… di sua madre a Fiume, tra il ‘45 e il ‘48…)

Niente nel ‘48 se ne sono andati.
(Hanno fatto domanda d’opzione?)

… la domanda d’opzione. Mia nonna ha perso anche l’impiego naturalmente perché lei lavorava nei sindacati fascisti e allora naturalmente… mi pare che questi sindacati fascisti erano del porto di Fiume. L’autorità portuale era un’organizzazione parastatale però i tedeschi hanno mantenuto tutta questa amministrazione e dopo, nel ‘45, quando sono venuti i partigiani molti sono stati licenziati, tra cui mia nonna e nel ‘48 se ne sono andati.

(E tutta la famiglia che è andata via?)

Eh, mia zia… dunque, la sorella di mia mamma col suo marito.

(Che era un fiumano?)

Non era un fiumano. Proveniva da Bassano del Grappa, dunque era un veneto che ha fatto il militare a Fiume, poi è rimasto… dal ‘43 al ‘45 era un finanziere della Repubblica di Salò, e dunque nel ‘45 se ne sono andati.

(E i nonni?)

Mio nonno se ne è andato molto prima perché ha lasciato mia nonna. Al principio della guerra se ne è andato via. È andato in Italia e da allora non si sa… non si ha nessuna traccia perché la famiglia non voleva avere niente a che fare con lui. Mia nonna è rimasta qui con sua madre, dunque con la bisnonna e abitavano proprio in un bel appartamento, qui in ex via Crisipi. Però quest’appartamento apparteneva al sindacato dove mia nonna lavorava ed è stato requisito e mia nonna se ne è andata nel ‘48.

(E tra il ‘45 e il ‘48 è rimasta qua a Fiume? E poi ha fatto la domanda d’opzione che è stata accolta. E dove sono andati?)

Sono andati prima in un campo profughi. Hanno vissuto per due anni in un campo profughi. 

(Dove?)

A Vicenza. A Vicenza… in un casermone di carabinieri che era adibito a campo profughi… e io e mia madre abbiamo passato tre mesi lì. 

(Ci spieghi…)

Eh, perché mio padre dopo tanti anni… nel ‘49 ancora… prima di esser stato rilasciato, è stato graziato perché la sua pena era più lunga: doveva passare cinque anni di lavori forzati… per queste sue colpe che io vi avevo elencato… però… durante tutto questo periodo della sua permanenza a Lussinpiccolo, diceva a mia madre: “Vattene anche te. Prendi il piccolo e vattene anche te. Vedi che qui non c’è nessun futuro. Né per noi che abbiamo anche lottato per questo ma vedi come vanno le cose.” E allora mia madre mi ha preso nel ‘49 e siamo andati in visita a sua madre ma non, diciamo così, optando, siamo andati solo in visita. Abbiamo passato lì tre mesi e mia madre non sapeva, cioè titubava. Quando ha visto in che condizioni vivevano mia nonna e la mia bisnonna che non erano proprio delle belle condizioni, si viveva… io mi ricordo… si viveva in piccole celle… in questo grande casermone. Era una grande sala e… i profughi vivevano in queste piccole celle che erano divise da delle travi sulle quali erano applicate le coperte militari. Così vivevano in dei box e io mi ricordo in questo box dove viveva mia nonna e la mia bisnonna c’erano due letti, c’erano due sedie e un tavolo. E invece di un armadio c’era un… come si dice… un attaccapanni e non c’era nient’altro. E io e mia madre abbiamo vissuto per tre mesi così che mia madre dormiva nel letto con mia nonna… con la sua nonna… e io dormivo con la mia nonna. E abbiamo passato questi tre anni…

(Tre mesi…)

… tre mesi, scusa. 

(Questo era nel ‘49?)

Nel ‘49. 

(E poi ha deciso invece di tornare?)

Poi, cos’è successo? Che la propaganda dei monarchici e dei neofascisti era tanto grande che mia madre ha visto che… purtroppo questo, diciamo così, tutto questo… tutte queste promesse che sono state fatte non sono mantenute perché mia nonna e mia bisnonna vivevano lì di aiuto umanitario, più o meno. Però c’erano frequenti queste visite dei neofascisti e dei monarchici. Io mi ricordo che mia madre mi aveva portato in un convegno che si teneva lì e distribuivano cioccolate e a me hanno dato un palloncino… un palloncino con l’elio, ovviamente perché stava così, e io avevo, per la prima volta, visto un palloncino che stava in aria. E questo era un bel palloncino verde con lo stemma savoiardo e io ero molto felice di questo palloncino e, quando siamo ritornati, mia madre l’ha legato a una di queste travi, perché non poteva star dentro, e durante la notte, qualcuno lo ha fregato. E io naturalmente ho cominciato a piangere dirottamente e ho detto: “Voglio andare a casa, voglio andare dai miei nonni.” Dai miei nonni croati che pur puri nella povertà ma vivevano in un bell’edificio, con un orto, con tutto quello… e mia madre piano piano ha ricevuto anche notizie che mio padre stava per essere graziato e allora ha deciso di ritornare. 

(Ci sono stati problemi poi nella famiglia, di qualsiasi tipo? O anche questo fatto che lei viveva, comunque, tra una famiglia che in parte era qua a Fiume, in parte era esule…)

Beh, il problema era che, per fortuna, per sopravvivere sono cominciati ad arrivare questi pacchi. Poi mi zia è andata a vivere a Bassano del Grappa, anche ci aiutava, per un.. molti anni, non so, fino al ‘55, ‘56, ‘57 così in un cert… e poi dopo che mio padre è stato graziato, è ritornato da Lussinpiccolo lo hanno fatto lavorare nel cantiere di 3 Maggio. 

(Come?)

Ingegnere. Avevano bisogno di ingegneri e avevano bisogno di ingegneri e mio padre era un buon ingegnere. Devo dirlo senza falsa modestia e infatti è stato lui che ha progettato una serie di navi che erano molto popolari… le navi… le navi per viaggiatori la cosiddetta “Jugoslavia Jadran Jedinstvo.” Lei non sa ma negli anni ‘50 questi erano le navi ammiraglia della flotta jugoslava e poi ha progettato anche delle navi per trasporti di merci per la serie “Trebinje” anche molto famose. Così che mio padre alla fin della carriera è diventato direttore tecnico del Cantiere 3 Maggio. 

(La famiglia, a un certo punto, si riunisce e ci racconti un po’ di lei da bambino, dove vivevate e che lingua si parlava in casa?)

In primo luogo, io parlavo con mia madre in italiano.


(In fiumano?)

No, lei parlava con me in italiano puro. 

(Come mai?)

Non lo so, voleva forse farmi imparare l’italiano vero quello dei nonni, il toscano… E a casa c’era una biblioteca molto ricca di libri italiani. Tra l’altro, io mi ricordo una bellissima collana… l’editore era l’UTET di Torino, tra le due guerre aveva pubblicato una serie, una ventina di libri, bellissimi, illustrati a colori, delle più grandi opere letterarie mondiali narrate ai bambini. Così, ad esempio, naturalmente erano dei libri… rimasticati, no? Ma scritti così che un bambino, com’ero io, nell’età dai sette ai dodici anni, li avevo letti tutto. “Don Chisciotte,” “Tartarino di Tarascona,” “I Promessi Sposi,” “Ivanhoe.” Tutti questi libri erano in questa collana UTET che era in casa.

(Quindi lei andava alle elementari in lingua croata?)

Sì, perché c’era questo dilemma se mi mandano in scuole italiane o in scuole italiane. Il problema era che le scuole italiane erano molto lontane e avrebbe dovuto qualcuno accompagnarmi. Invece, la scuola croata era tra la casa dove abitavamo noi e la casa di mia nonna. Così che io, quando c’erano le pause tra le due ore, andavo da mia nonna a mangiarmi qualcosa o così divertirmi per mezz’ora che era la grande pausa a scuola. E questa scuola era a  Sušak nell’edificio… nel palazzo dove oggi è il liceo croato. 

(Che scuola era?)

La scuola ottennale. Si chiamava “Bobijevo.” 

(E dei ricordi che c’ha della scuola, c’era molta gente che andava via e che arrivava. Si ricorda un po’ dei compagni? Erano tutti quanti in croato in quel caso?)

Tutti quanti in croato però mi ricordo che c’erano dei cognomi… greci, italiani, poi dopo ho saputo anche ebrei. Però… 

(E pian piano alcune di queste famiglie andavano via comunque indipendentemente dalla nazionalità?)

Qualcuno andava via. Io mi ricordo una delle ragazzini delle quali io ero innamorato perdutamente quando ero nella seconda e terza classe elementare, si chiamava Anna Rivaroli. E sua sorella era più grande e si chiamava Anna Rivaroli. E, ad un tratto, sono sparite, dove sono sparite… il mio grande amore è sparito. Mia madre mi ha spiegato perché anche molti di quelli che erano i nostri vicini sono spariti. Non so, la famiglia Pascucci, dei ragazzi con i quali io giocavo in strada, sono ad un tratto spariti. Mia mamma mi ha detto che sono quelli che sono andati in Italia come siamo andati noi ma noi siamo ritornati. 

(Altri famiglie di altre nazionalità che vanno via o anche i croati?)

No, non mi ricordo. 

(Però arrivava gente nuova?)

Sì, arrivava gente nuova dall’entroterra: serbi, bosniaci…
(Ha ricordi di compagni di classe che arrivavano, in questo caso a Sušak, come si ambientavano?)

Da noi, in questo liceo, arrivava… perché era un liceo, diciamo così, che era di un liceo livello, buono… che era il “Duga Gimnazija Mirko Lenac” e vivevano da Abbazia. Mi ricordo una… una… come si chiamava… Chincella che dopo ha fatto la pianista… una certa Stella Milošević, serba ma col nome Stella. Eh, venivano da Abbazia e non era proprio facile venire da Abbazia, dovevano arrivare lì in piazza Scarpa che oggi è il trg Bana Jelačića e poi arrampicarsi su per venire fino al secondo ginnasio, poi naturalmente io avevo una zia che era professoressa di lingua e letteratura croata… croato-serba che era il mio tutor durante le mie scuole, perciò anche sono andato in scuole croate perché questa mia zia che era professoressa del ginnaio di Fiume che insegnava. 

(Parliamo di questo ginnasio e anche della Fiume di metà anni ‘50, fine anni ‘50, ci parli un po’?)

Faccio il ginnasio, come ho detto, avevo dei libri, una buona biblioteca, ben fornita, in italiano. Mia mamma mi portava al Circolo alle feste. Io mi ricordo le feste di Carnevale, quelle mi sono rimaste più impresse nella mente. Il Circolo organizzava ogni volta le feste di Carnevale e io ci andavo anche mascherato. E mi portava anche certe volte quando c’erano delle rappresentazioni per i bambini così che vedevo anche i miei coetanei che andavano nelle scuole italiane.

(La mamma parlava fiumano e frequentava la comunità del Circolo?)

Le sue migliori amiche erano tre: una era la signora Lina Fabrio, madre di Dedelko Fabrio di Spalato, un’italiana-spalatina, naturalmente molto orgogliosa della sua italianità, spalatina; l’altra era Iole Milin, che aveva due figli, Marinella e Nereo, con cui io ero buon amico; la terza era Solange si chiamava Solange non conosco il nome però scherzavano perché mia mamma aveva anche un nome abbastanza strano per gli italiani, si chiamava Vernange. Un nome che non ho incontrato più neanche in Italia. E questa sua amica si chiamava Solange. La chiamavano Solange [con “e” aperta all’italiana] ma era Solange, evidentemente era un nome di ispirazione francese.  E poi, quando naturalmente mia zia, residente a Bassano Del Grappa, ha cominciato a mandarci, dopo il ‘45… naturalmente io mi ricordo solo nel ‘50 e nel ‘51… questi pacchetti anche di assistenza umanitaria, diciamo così, ci mandava anche i giornalini italiani. Tra l’altro, naturalmente, “Topolino,”che era il più famoso, però io anche leggevo “L’intrepido.” “L’intrepido” era un giornalino che aveva un’ispirazione patriottica, nazionalista, e direi anche un po’ neo-fascista. Perché io leggevo i fumetti su un piccolo ascaro, nero, che combatteva… che faceva la staffetta per gli italiani durante la guerra di Etiopia sull’Amba Alagi. Così che io, già da piccolo, leggevo queste cose. Ogni tanto ci capitava anche “Il Corriere dei Piccoli” dentro…

(Questo nei pacchi… e i pacchi passavano senza problemi? C’era la Guerra Fredda?)

C’era la Guerra Fredda e i pacchi venivano aperti, però in presenza di mia madre, e invece quelli che venivano dall’America, venivano aperti in presenza di mio nonno perché l’indirizzato era mio nonno. Allora doveva sempre andare alla posta, firmare sempre un verbale, chi lo ha mandato, perché lo ha mandato. Certe volte venivano fatti degli scherzi. Ricordo, una volta, mia zia ha mandato del miele ma il tubo. E durante questa… l’apertura del pacco qualcuno lo ha aperto e ha lasciato questo miele colare. C’erano, diciamo così, delle piccole mascalzonate che ci facevano le autorità. 

(Ma era la polizia che faceva questi pacchi o erano i finanzieri?)

Era la dogana. La dogana ma si doveva sempre firmare un verbale per la polizia, spiegando chi ce lo mandava, perché ce lo mandava. E questi pacchi arrivavano ogni tanto… ogni tanto… e sempre era la stessa cantilena. Bisognava andar lì, firmare il verbale, dire che questa era la sorella, oppure la cugina perché c’era anche una cugina che ci mandava. Ogni tanto si alternavano anche tra di loro perché la famiglia era abbastanza grande. Se ne sono andati tutti da parte materna, allora anche loro si alternavano a mandare questi pacchi, non solo la sorella. Poi era anche mia nonna quando finalmente è uscita fuori dal cosiddetto parco… campo profughi, anche lei ha cominciato a mandare dei pacchi per aiutare questi “poveri morti di fame” che eravamo noi. Veramente non eravamo tanto morti… perché mio padre lavorava e percepiva, naturalmente, uno stipendio un po’ decurtato perché non era… diciamo così 100% affidabile per l’autorità però si campava. 

(Politicamente, lei al ginnasio comincia ad avere già delle propensioni? Delle idee? Lei era… che anni sono? Fine anni ‘50?)

Sì, fine anni ‘50. Beh, siccome ero, diciamo così, un alunno abbastanza, diciamo così, buono e bravo, poi c’avevo sempre questa zia al liceo che sempre era il tutor… siccome la scuola elementare era i primi due piani, poi il secondo e terzo era il liceo e allora si conoscevano tutti. E allora mia zia aveva sempre l’occhio su di me e i miei voti erano abbastanza buoni e allora, più o meno uno scolaro… Eh?

(Modello? Uno scolaro modello?)

Sì, diciamo così. Non molto modello. Non ero il primo ma ero il secondo. Mi ricordo che, dopo aver finito l’ottennale, ho ricevuto il secondo premio e io mi sono messo a piangere perché volevo il primo premio. E poi tutte le maestre e i… come si dice gli insegnanti hanno detto: “lui piange perché è stato buono con noi e gli dispiace che non ci vedrà più.” Io invece piangevo perché non avevo ricevuto il primo premio. Beh, ero una specie di secchione, un piccolo secchione, e allora siccome scrivevo anche abbastanza bene, mi ricordo che quando avevo dieci o dodici anni sono stato prescelto per scrivere il messaggio al presidente Tito per la staffetta in nome della mia scuola e sono andato anche lì a… non so c’era un… sul Campo Cellini, qui il Campo Omladinska che veniva la staffetta e io la dovevo leggere perché ero un buon alunno e così qualcosa. 

(Chi c’era? Si ricorda qualcosa? Come funzionava, ce lo racconti?)

Ero vestito da pioniere con il fazzoletto rosso, avevo anche un berretto blu con la stella rossa. Non so, pantaloni blu scuri, camicia bianca ed ero un pioniere, no?

(C’era tanta gente in quella situazione? A chi si dava?)

A quello che correva con la staffetta… a uno dei… non era già un pioniere ma uno della “organizzazione della gioventù.” Poi ho cominciato ad andare intorno coi giovani esploratori e così sono diventato anche, come si dice, attivo nell’organizzazione della gioventù socialista. 

(Questo durante il ginnasio?)

Durante il ginnasio.

(E che attività per esempio c’erano in quel periodo? Cosa organizzavate? Dove vi vedevate?)

Beh, per prima cosa, tutti gli alunni di una classe facevano parte di una comunità di classe, eleggevano i propri presidenti. Io ero… molte volte presidente di questa organizzazione, portavo gli occhiali e mi chiamavano… il mio “nickname”… come si dice il mio… il mio soprannome era “il professore.” Siccome avevo gli occhiali e soffrivo di ambliopia, cioè non ho la terza dimensione perché un occhio non vede bene, allora ero esentato dall’educazione fisica. 

(Quindi anche dal servizio militare?)

Anche dal servizio militare. Ero sempre addetto ai cosiddetti lavori intellettuali come scrivere 
i messaggi per il presidente Tito, oppure scrivere le relazioni della comunità dei giovani della scuola, tenere, come si dice, relazioni sulla scuola e come giovani noi vediamo il nostro futuro nell’educazione e istruzione socialista e questo mi andava abbastanza bene.

(Allora, si ricorda, c’era il liceo italiano a Fiume, lei stava al ginnasio di Sušak?)

Sì.

(Ha un ricordo dei rapporti tra i vari ginnasi, licei?)

Sì, sì, infatti durante tutte queste organizzazioni giovanili, durante questi raduni ci si vedeva anche con gli studenti del liceo italiano e… devo dirlo che io avevo un ruolo abbastanza attivo perché ricevendo giornalini dall’Italia, avevo un potenziale commerciante. Allora io cosa faceva con gli studenti del liceo italiano? Ci scambiavamo i giornalini italiani naturalmente. Ecco, questo mi ricordo. Poi molti di questi che ho conosciuto… ma naturalmente non abbiamo stretto delle amicizie, li ho rivisti nel club dei canottieri. Cioè mio padre era… siccome era un canottiere d’anteguerra, allora è diventato funzionario del club dei canottieri, allora anche io sono andato lì a remare, a vogare, e ho incontrato di nuovo quelli che ho visto… 

(Questo club ci può dire come si chiamava prima della guerra e poi anche il club che c’era invece dopo della guerra?)

Non so come si chiamava prima della guerra, dopo si chiamava “Jadran,” veslački klub “Jadran” che esiste ancora oggi…

(E dove?)

Alla foce, al delta della Rječina. Sul punto più estremo.

(Lei partecipava anche a gare?)


Sì, partecipavo anche a gare. Non sono riuscito mai a essere incluso in gare a livello jugoslavo.

(Ci andava pure Silvana Vlahov?)

Anche Silvana Vlahov, sì, sì, come no. Avevano il dipartimento femminile che lo vedevamo molti di rado perché non volevano, naturalmente, che ci mischiassimo. 

(Come mai?)

Non lo so perché. Chi lo sa? Forse c’è stato qualche incidente, poi hanno deciso di segregarci che a noi non andava bene, naturalmente. A quel tempo, funzionava ancora il “Gradsko Kupalište.” il bagno pubblico di Fiume.

(Che stava a Sušak, all’inizio?)
No, stava proprio all’inizio. Prima della guerra era da parte italiana, no?

(Dopo il ‘41 però?)

Sì, dopo il ‘45 è diventato territorio comune ma prima apparteneva all’Italia. 

(Dal ‘41 non prima?)

Certo.

(E studente universitario. É a Zagabria, attivista politico? Poi pian piano verso la professione…)

No, come attivista politico, durante gli studi, non ero un granché. Infatti ero odiato dal partito, dalla “Lega dei comunisti” perché, ad un certo momento, uno dei nostri professori era stato dichiarato un dissidente e allora dovevano radiarlo lui dal partito e io non sono venuto a quelle tre sedute dove veniva radiato piano piano e allora hanno radiato anche me. Così che sono uscito dal partito nel secondo anno di studio di scienze politiche. Ho studiato anche legge. Legge non ho preso la laurea perché è venuto il 1968 e nel 1968 mi sono attivato tra gli studenti e ho fatto quello che ho fatto.

(Cosa è successo nel ‘68?) 


Nel ‘68 siamo diventati tutti dissidenti, specialmente noi di scienze politiche e allora abbiamo creato dei comitati degli studenti. Io avevo già cominciato a collaborare con il settimanale studentesco “Studentski List,” scrivevo degli articoli. Poi, dopo questi fatti del ‘68 e dopo che Tito aveva dato un sostegno alle richieste degli studenti, stiamo diventati semi-legali e allora io ho cominciato a far parte della redazione di questo “Studentski List,” ho continuato a scrivere, c’è stata la riorganizzazione della “Lega degli studenti.” Io sono stato… come si dice… eletto rappresentante  degli studenti di Zagabria nella “Lega degli studenti” della Jugoslavia.” Perfino ho incontrato anche il presidente Tito perché lui ha voluto nel… mi pare nell’autunno del ‘68, dopo il maggio e il giugno, siccome ha dato… diciamo così… a livello verbale il sostegno agli studenti ha voluto mantenere questo contatto con gli studenti e io mi ricordo che nel novembre o dicembre del ‘68, ha voluto incontrarsi con i rappresentanti degli studenti. E tra i rappresentanti degli studenti di Zagabria… cioè io ero l’unico rappresentante degli studenti di Zagabria. E ho partecipato a quest’incontro con il presidente Tito e ho perfino parlato del movimento studentesco, cosa il movimento studentesco vuole, e questo… E mi ricordo che ero abbastanza emozionato, mi ero preparato abbastanza bene, però il mio discorso era a livello un po’ astratto. Avevamo anche preso dei contratti con degli studenti di altri movimenti, anche con quello italiano. Mi ricordo che è venuto a Zagabria uno che dopo è diventato un mio buon amico, Marco Dogo, il professor Marco Dogo. Mio ottimo amico, da allora ci conosciamo. E bene, io allora ho preso la parola nella sede del comitato centrale della lega dei comunisti della Jugoslavia, in questa delegazione degli studenti jugoslavi, a confronto con Tito… e mentre io parlavo, sempre mi emozionavo tanto che ho cominciato a sudare… e il mio discorso… l’avevo già preparato un discorso ma era un discorso, diciamo così, sul livello copiato da Marcuse e gli altri… questi professoroni della nuova sinistra mondiale e europea. Quindi che quando io ho finito c’era un silenzio… un silenzio molto significativo. Tito tutto il tempo… era vestito naturalmente in abito civile e fumava il sigario e quando io ho finito c’era un silenzio proprio da catacombe e il presidente Tito mette via questo sigaro e dice: “Compagno, io non ti ho capito niente.” [ride] E tutti si son messi a ridere. E tutti si son messi a ridere e l’atmosfera era cento per cento cambiata. É diventata normale. Lui pure ha detto: “Sì, sì. Vedo che leggete tutte queste cose dal mondo che vi arrivano ma dovete studiare, dovete essere bravi perché voi sarete un giorno quelli su quale peserà la Jugoslavia. Così ho sopravvissuto anche al maresciallo Tito, al mio incontro con il maresciallo Tito. Ecco.

(Gli anni settanta?)

Sì, beh, io sono andato a lavorare con la lega degli studenti jugoslavi che era molto critica anche verso la Lega dei comunisti jugoslavi. Poi, naturalmente, è venuta la cosiddetta “primavera croata” e nel movimento studentesco hanno preso il sopravvento i nazionalisti croati. E allora io, naturalmente, sono rimasto a Belgrado, mi è stato offerto…

(Quindi lei è andato a Belgrado nel frattempo?)

Sì. E lì mi è stato offerto il posto di segretario della commissione per la collaborazione internazionale della Lega della gioventù jugoslava. A quel tempo c’era della brava gente che poi io mi ricordo che il presidente era Janez Kocijančič, uno sloveno che poi purtroppo è morto ma era molto bravo anche dopo… della democratizzazione della Slovenia, era diventato partito socialdemocratico sloveno.

(Quindi lei lavorava a Belgrado? Quanti anni è stato a Belgrado?) 

Tre anni sono stato a Belgrado, poi ho ricevuto un’offerta da Fiume… Bene, ho ricevuto questa offerta da Fiume a venire a lavorare come segretario della commissione per la cultura e per l’istruzione ideologica della Lega dei comunisti della Croazia e di Fiume e qui ho passato anche come segretario della commissione per la collaborazione internazionale della conferenza della Lega dei comunisti di Fiume che ho presieduto dal ‘72 al ‘78. Nel ‘75… ‘74 ho cominciato anche a insegnare alla facoltà di pedagogia industriale. Avevano aperto un corso per organizzatori della cultura. Così si chiamava. Ed era uno studio di due anni per tutti quelli che avevano già un diploma, una laurea di due anni… del biennio pedagogico. E io insegnavo cultura politica della Jugoslavia e cultura politica comparata. Durante lo studio, avevano appreso i miei professori che io parlavo l’italiano e allora mi davano da tradurre delle cose di politologi italiani che allora non erano ancora tradotte e mi ricordo che al secondo anno il mio professore di storia delle dottrine politiche mi aveva dato il compito di scrivere un saggio su “I discorsi sulla prima deca di Tito Livio” di Niccolò Machiavelli. E siccome questo non era tradotto in croato, dovevo, naturalmente, arraggiarmi e trovare. Ho trovato naturalmente l’originale nel fondo della biblioteca civica di Fiume che era qui compresa nella sveučilišna knjižnica…

(Nella biblioteca universitaria…)

Biblioteca universitaria che aveva un fondo bellissimo dove ho trovato molti libri proprio su Machiavelli e da lì ho preparato questo mio saggio su… su… su Machiavelli e mi sono innamorato subito di Machiavelli. E questo mio professore si chiamava Nergez Smajlagić, era di Banja Luka, era un bosgnacco… di Banja Luka e lui stesso aveva scritto una bellissima dissertazione pubblicata a Sarajevo al principio degli anni sessanta, si chiamava “La visione politica di Dante Alighieri”… che naturalmente faceva parte dei nostri libri di testo. E allora io, quando questo ho scritto, il professore mi ha detto: “ma tu dovresti continuare perché qui non ci sono tradotte né le opere di Machiavelli… solamente il Principe e la Mandragola e dovresti occuparti di Machiavelli nel tuo futuro specialmente se vuoi fare una carriera accademica.” Io, purtroppo, sono ritornato a Fiume perché volevo essere qui a Fiume e dal ‘72 al ‘78 ho lavorato qui nel… nella Lega dei comunisti della Croazia e ho insegnato alla facoltà di pedagogia industriale nel sessant… nel ‘75 quando è stata fondata la facoltà di legge, allora ho cominciato a insegnare anche come… come esterno… dottrin… politica comparata e dottrina marxista dello stato e questo ho insegnato fino… al mi pare… 1980. Ma nel 1979 ho ricevuto un’altra offerta di trasferirmi a Zagabria. Di trasferirmi da una mia vecchia e buona conoscente, Emma De Rossi. Emma De Rossi era una politica di Albona, durante la guerra ha fatto la partigiana e di origine italiana. Ha fatto il direttore dell’EDIT per un periodo e redattore capo anche mi pare de “La Voce del Popolo”. Questo non sono sicuro ma più o meno è questo e lei, naturalmente, favoriva tutti gli istriani e i fiumani e allora, naturalmente, quando avevano parlato di riorganizzare il ministero per la cultura e per l’istruzione, allora mi è stato offerto il lavoro di sottosegretario alla cultura e alla collaborazione internazionale culturale e sono andato lì e ho fatto dal ‘78 all’82 questo… ho svolto questa mansione di sottosegretario al ministero… allora si chiamava segretariato della repubblica per la cultura fisica e l’istruzione. Dopo  questi quattro anni, cosa è successo? Il nuovo ministro degli esteri della Jugoslavia, che era Josip Vrhovec, che io avevo conosciuto durante i miei studi e dopo, che è diventato ministro degli esteri della Jugoslavia, mi aveva offerto di andare a Vienna a fare il direttore dell’istituto… del centro culturale jugoslavo. Io ho rifiutato perché gli ho detto che io non so il tedesco, lui mi ha detto che lo imparerai presto perché già parli queste altre lingue. Infatti avevo già studiato… alla facoltà mi ero iscritto a inglese, francese e arabo. Così che ho fatto anche un anno di arabo. Beh, ero anche lì un secchione e naturalmente studiavo, studiavo e avevo ricevuto anche il premio del rettore come migliore studente della facoltà di scienze politiche e… cosa è successo? Allora, io ho rifiutato, il mio mandato è stato… come si dice… è passato e allora ho ricevuto un’altra offerta di fare il direttore dell’istituto per il lavoro ideologico e teorico della Lega dei comunisti della Croazia. Una specie di “Istituto Gramsci” e questo l’ho fatto per quattro anni. Abbiamo pubblicato dei libri, organizzavamo una rivista, si chiamava “Naše Teme”, ho organizzato un mucchio di conferenze… questo e quell’altro… e alla fine di questo mi è venuta una nuova offerta. Cioè mi hanno offerto… siccome nel frattempo mi è uscito fuori le opere scelte di Machiavelli che io ho curato e tradotto a certe parti, in due volumi… e poi avevo ricevuto per questo anche il titolo di cavaliere al merito della repubblica. C’è qui il diploma…

(Italiana…)

Italiana… per il contributo alla conoscenza della cultura italiana all’estero. Allora la commissione quadri della repubblica di Croazia mi ha proposto di fare il console generale jugoslavo a Trieste. Perchè la Croazia c’erano le quote tra le varie repubblica e la Croazia diceva “il console generale a Trieste sempre sloveno. Ma perché non potrebbe essere un croato? Specialmente se ha un  background sloveno come ha il qui presente… l’ìvi presente Grubiša, che ha una nonna slovena e una famiglia slovena molto numerosa?” Si chiamano Godina, questi sono i famosi Godina di Servola. E allora la mia candidatura è stata messa in lizza però era il problema che tutte queste quote non combaciavano, perché? Perchè gli sloveni volevano che allora se il console generale a Trieste è croato e non sloveno, allora gli sloveni hanno diritto ad un altro posto rilevante in Italia oppure il console generale a Milano, oppure anche l’ambasciatore. Invece tutta questa combinatoria, questi ingranaggi non si sono messi… non si sono allineati. E così invece di fare il console generale della Jugoslavia a Trieste, mi hanno proposto di fare il direttore del centro culturale jugoslavo a New York. E così sono andato a fare per quattro anni il console… non il console, il direttore del centro culturale jugoslavo a New York e nello stesso tempo ero consigliere della missione jugoslava presso le Nazioni Unite per la stampa. Dunque ero consigliere per la stampa e dovevo, naturalmente, barcamenarmi con quello che erano i corrispondenti jugoslavi da New York, le attività di informazione verso le Nazioni Unite e lì ho passato quattro altri anni. Per fortuna, naturalmente, non li ho dormito, bevuto o giocato, come dice Machiavelli in una sua lettera, ma mi sono iscritto al master di relazioni internazionali alla City University of New York, che ho concluso… 

(Questi che anni erano?)

Dall’86 al ‘90. Dall’86 al ‘90 e avevo insegnato anche a Tallahassee, all’università di Tallahassee in Florida per tre mesi circa, un semestre, studi jugoslavi, teoria dell’autogestione, eccetera, eccetera. Sono perfino diventato cittadino onorario della città di Tallahassee che neanche non sapevo dove… ma è la capitale della Florida. Capitale della Florida. Un posto pazzesco dove tutte le piante sono gigantesche perché c’è molta umidità e c’è molto calore e allora sembra di essere in Africa così sono rigogliosi tutte queste piante. 

(Posso?)

Sì.

(Le posso chiedere una cosa? Lei ha passato… quindi quest’esperienza a contatto… tra… comunque su quella che era la politica del periodo tra Italia e Jugoslavia, anni ‘70, ‘80. Non so, anche rispetto alla sua esperienza politica e poi, in qualche maniera, se c’entra anche Fiume in qualche maniera su quello che vedeva a Fiume nella trasformazione negli anni ‘70. Però soprattutto parliamo prima dei rapporti tra Italia e Jugoslavia. Come li ha visti da giovane che cominciava già ad essere…)

E guardi, siccome io avevo sempre questo legame con l’Italia, noi si andava ogni anno… dopo negli anni cinquanta e anche negli anni sessanta, ogni estate io passavo un anno in Italia. Oppure li passavo da mia zia a Bassano del Grappa, oppure a Roma dove si era trasferita mia nonna, oppure a Napoli dove pure c’era un mio zio, quello zio che era un attivista fascista a Fiume ma che però era tornato lì… non era tornato ma si è insediato. È andato a vivere a Napoli e andavamo anche da lui.  

(Però dal punto di vista politico lei seguiva la politica in Italia?)

No, non molto però, ad ogni modo, attraverso i miei contatti… poi naturalmente quello che è stato di mio grande interesse è proseguire con questi miei studi su Machiavelli. E allora ho redatto anche un… un epistolario del Rinascimento con molto Machiavelli, poi dopo è venuto fuori anche un libro sul pensiero politico del Rinascimento in Italia. Poi sono venuti altri… altri lì saggi e altri contributi nelle riviste professionali e questo… Così… dunque quando ero sottosegretario alla cultura in Croazia, allora per due anni ho fatto anche il presidente della commissione federale per il finanziamento delle attività della minoranza italiana in Jugoslavia. Dove erano i rappresentanti solamente della Slovenia e della Croazia però era chiamata commissione federale e allora io mi ricordo che lì lottavo per alzare questa somma dedicata alle attività. E naturalmente tutte le attività culturali del gruppo etnico. Allora si diceva gruppo etnico, non si diceva minoranza. Cioè nella terminologia socialista jugoslava voleva escludere questa divisione tra minoranza e maggioranza, allora era “narod” che sarebbe… cioè nazione e quelli erano nazionalità. Nazionalità era italiana e non era dunque minoranza. 

(Per gli italiani veniva utilizzato come gruppo etnico)

Sì, come gruppo etnico. E poi avevo fatto per un periodo anche…

(Che anni sono questi qua?)

Dal ‘78 all’82. Dal ‘78 all’82. Per due anni. Dall’80 all’82 ho fatto questo… presidente per questa commissione.

(E come era vista allora la nazionalità italiana secondo le richieste che faceva? Cioè lei aveva… sappiamo che a livello numerico la nazionalità italiana era… è diventata sempre più esigua in città rispetto a tante altre componenti non-croate però gli italiani avevano avuto anche, attraverso una serie di accordi negli anni ‘50, una serie di privilegi che poi rispecchiavano quelli che erano gli accordi, il Memorandum… Bene, lei che si trovava in quel momento in questa funzione che sensazione aveva rispetto a come veniva visto tutto ciò da parte di Belgrado o se era facile o non facile?) 

Belgrado si lavava le mani in queste cose e lasciava questo alla Croazia e alla Slovenia. Dunque non interferivano molto. Non interferivano molto anche perché non avevano dell’interesse diretto così che noi, diciamo così, della Croazia e dalla Slovenia eravamo lasciati così a sé stessi. Naturalmente c’era questa quota di budget federale però che noi, naturalmente, mettevamo insieme con i contributi della Croazia e della Slovenia. Naturalmente le richieste erano sempre il doppio di quello che noi potevamo anche elargire però si faceva di tutto affinché delle necessità basiche siano soddisfatte. Questo mi ricordo, poi c’era anche un’altra commissione dove ero io… facevo parte rappresentando la Croazia e c’era la cosiddetta commissione per la restituzione dei beni culturali dalla Jugoslavia in Italia e dall’Italia in Jugoslavia. Allora qui avevamo anche dei negoziati con la parte italiana. Sono andato due volte anche a Roma facendo parte di queste delegazione no e discutendo dei beni che erano trafugati sia da una che dall’altra parte. Vi do un piccolo esempio. Naturalmente, la Croazia e la Jugoslavia reclamava i… diciamo così i beni culturali che durante l’occupazione italiana sono stati portati via dalla Dalmazia, dall’Istria e da Fiume. Invece l’Italia reclamava pezzi e oggetti dei beni culturali che erano stati trafugati dopo la guerra come ritorno dei beni culturali presi dai nazisti durante la guerra. Così che c’era una cosiddetta collezione dei dipinti del principe Paolo, che era il reggente durante l’età minorile di Pietro il secondo, e durante la guerra la commissione mista di rimpatrio dei beni culturale ha… naturalmente non c’erano dei documenti perché i nazisti hanno tentato di eliminare tutti i documenti di provenienza cosicché, alla fine, uno dei diplomatici italiani, visitando la mostra della cosiddetta… della collezione dei dipinti del principe Paolo ha scoperto quattro dipinti che sono stati trafugati dai tedeschi dall’Italia e che sono stati erroneamente ritornati alla Jugoslavia come bottino di guerra preso dai tedeschi. Così c’erano delle cose abbastanza… abbastanza strane che succedevano e che noi dovevamo mettere in sesto. Naturalmente poi questo era una commissione che lavorava a livello diplomatico, dunque tra la Farnesina e il ministero degli esteri dove io rappresentavo la Croazia. Poi, naturalmente, dopo… il mio ritorno da New York, sono… ho fatto il capo di gabinetto per un periodo di otto mesi del ministro federale jugoslavo, Budimir Lončar, e dopo, quando la Jugoslavia è iniziata a crollare, a Zagabria è stato formato un gpoverno di unità democratica, sono stato richiamato… mi è stato offerto il posto di capo di gabinetto del ministro croato agli esteri. 

(Lei è dunque il direttore per l’istituto del lavoro ideologico…)

E teorico…

(E teorico della Lega dei Comunisti della Repubblica di Croazia. E quindi ha avuto anche incontri politici, ci racconti anche se c’ha qualche esperienza, anneddoto, rispetto anche alla minoranza italiana?)

Beh, sì, come istituto abbiano allacciato un rapporto di buona collaborazione con l’Istituto Gramsci di Roma. E naturalmente con l’istituto anche… mi pare per la storia del movimento… come si chiama…

(Della Liberazione?)

Della Liberazione qui del Friuli-Venezia Giulia. Mi ricordo che allora veniva Giorgio Rossetti che era segretario prima del partito, poi noi abbiamo organizzato anche dei convegni a quali veniva anche… abbiamo organizzato anche su.. a Korčula e poi anche sull’isola di Vis, Vissa, alle quali venivano anche studiosi italiani, cioè marxisti italiani, diciamo così. Io, mi ricordo, ho fatto amicizia lì con Giuliano Procacci, il quale libro poi io sono stato il traduttore e anche promotore qui in Croazia, “Storia degli italiani”. Mi ricordo di un aneddoto divertente in qualità di direttore di questo istituto. Venivo spesso invitato a dei convegni e anche mi ricordo a una sezione… a una sessione della conferenza della Lega dei Comunisti della Croazia e una volta si parlava di cultura, di nazionalità, di uguaglianza e questo… e c’era una giovane, membro di questo comitato centrale che ha preso la parola in italiano, doveva essere dunque fra l’82 e l’86, qualcosa come l’84, ha preso la parola in italiano e parlava per circa dieci minuti. Naturalmente nessuno in questo grande sodalizio, c’erano un centinaio di persone, non capiva niente però tutti stavano zitti. Alla fine, quando lei ha finito di parlare e si trattava di Rosanna Turcinovich, a quel tempo non ancora Giuricin, una mia studentessa dal periodo quando insegnavo alla facoltà di legge qui a Fiume, allora quello che presiedeva, mi pare era Joze Vrhovec, ha detto: “Ringrazio la compagna Turcinovich per il suo contributo, mi dispiace che la compagna Turcinovich non c’abbia dato in avanti il suo discorso cosicché potevamo tradurlo ma la prego se la prossima volta vuole informarci anche organizzeremo una traduzione. E allora tutti… e abbiamo proseguito verso l’ordine del giorno. 

(Praticamente fu una cosa abbastanza tosta nel presentare…)

Molto tosta, molto tosta, senza avvertimento o niente. Probabilmente se avesse avvertito qualcuno, avrebbero detto: “Ma noi non abbiamo un interprete oppure non abbiamo la possibilità di tradurre.” Invece lei così ha preso la parola, ha parlato, e proprio ha parlato del ruolo della nazionalità italiana in Croazia e nell’Istria. E così è tutto finito… poi naturalmente come si dice, ci sono sempre le conclusioni, è stato messo una piccola riga su come, ecco, gli italiani… realizzano la propria libertà di espressione nelle istituzioni di lingua e di cultura italiane, eccetera. Niente di speciale. Però era un atto manifestativo che è stato, diciamo così, digestito.

(I rapporti con gli italiani, in quel periodo, erano in fondo anche buoni?)

Sì, erano abbastanza buoni, direi. Questo era il periodo anche dopo i trattati di Osimo, dopo il ‘75, dopo gli accordi di Roma. E dunque c’era un’atmosfera molto distensiva, direi, in quegli anni.

(E dopo? Passiamo alla Croazia indipendente…)

E dopo siamo alla Croazia indipendente, io, come capo di gabinetto e con una certa esperienza già diplomatica di New York, sono stato ingaggiato proprio per… per la lotta per il riconoscimento internazionale della Croazia. E quando l’ho fatto, proprio il giorno del riconscimento il 15 di gennaio del 1992, siamo andati io e il mio capo, il mio ministro degli esteri croato siamo andati a Roma a celebrare questo… questo riconoscimento e naturalmente con esso ringraziando l’Italia per tutto quello che ha fatto per il riconoscimento internazionale della Croazia. Era importante allora perché senza il riconiscimento internazionale non poteva intervenire l’ONU e i caschi blu. E questo era il mio scopo principale. Quando questo si è avverato, ho partecipato anche alla sessione… seduta del consiglio di sicurezza nel febbraio del ‘92 dove è stata presa questa decisione di inviare i caschi blu in Croazia. Dopo di questo sono inciampato nel pantano della politica croata, cioè ho ricevuto il compito di scrivere un “non paper” che sarebbe un documento diplomatico ma non obbligatorio per quello che lo scrive sulla posizione della Croazia verso la Bosnia-Erzegovina… da dare agli americani che lo richiedevano, un “non paper” e io l’ho fatto, naturalmente, portando avanti il concetto che la Bosnia deve rimanere uno stato unico, democratico, e che deve la Croazia riconoscere per prima l’indipendenza della Bosnia-Erzegovina, la sua integrità territoriale è multietnica e farsi garante nell’arena internazionale di questa sua posizione. Beh, quando ho scritto questo tutto è stato inviato al presidente Tuđman e il suo capo di gabinetto, molto autoritario, mi chiama alle undici di notte: “Ma lei è matto, Grubiša? Il presidente ha detto che adesso è il momento di prendersi la Bosnia.” E io sono riuscito a concentrarmi e gli ho risposto: “In questo caso senza di me, signor capo di gabinetto” e ho dato le dimissioni. E mi sono ritirato allora…

(Le dimissioni da?)

Da capo di gabinetto del ministro degli esteri. E allora sono riuscito a vincere un concorso all’istituto per le relazioni internazionali di Zagabria e lì ho fatto per molti anni il capo del centro di documentazione europea che l’istituto ha avviato con me. E dopo là c’ho lavorato per dieci anni lì e dopo a scienze politiche, dopo vari anni di lotta, è riuscita a ottenere dal ministero i fondi per aprire una cattedra sulla politica dell’Unione Europea e io sono riuscito a passare all’università nel 2003. 

(Quindi da allora carriera universitaria?)

Sì, grazie a quello che avevo già insegnato alla facoltà di leggi e a quei precedenti accademici che avevo già a Fiume.

(Ha anche insegnato alla facoltà, più avanti, di filosofia)

Anche quei corsi che hai contribuito anche tu a mettere su, di specializzazione, di aggiornamento..

(Di lingua italiana, prima della fondazione del dipartimento)

Ante litteram.

(E anche i corsi del dipartimento di italianistica…)

Sì, dopo non sono tornato più…

(Come è successa questa nomina da ambiasciatore di Croazia in Italia?)

Beh, già nel 2000, quando è venuto il governo Račan, uno dei consiglieri occulti del governo Račan era il mio ex capo, Budimir Lončar, il ministro degli esteri della Jugoslavia e lui aveva proposto al nuovo primo ministro Račan di mandarmi a fare l’ambasciatore in Italia perché secondo lui ero il più qualificato. Račan non accettò questo perché, nel frattempo, io avevo duramente criticato il partito socialdemocratico, specialmente il suo leader Račan per aver condotto una politica opportunistica verso il nazionalismo croato e per non aver preso in difesa i serbi della Croazia così togliendoli dalla sfera d’influenza di Milošević. Il mio contributo, il mio approccio, era, a quel tempo, dopo essere uscito dal ministero degli esteri, mi ero associato all’azione socialdemocratica croata che era un partito socialdemocratico ma non del mainstream dei socialdemocratici ex comunisti di Račan. Il capo di questo partito era Miko Tripalo, uno dei… dei fautori dei leader del cosidetto “primavera di Croazia” e c’erano, tra l’altro, un vicepresidente di nazionalità italiana che era Giacomo Scotti. Ma c’erano anche dei validi intellettuali e noi avevamo criticato, io mi ricordo nel 19...95 ero perfino andato per nome di questo partito al congresso dell’Internazionale Socialista a Barcellona e avevo duramente criticato il partito socialdemocratico per non aver accettato la proposta di un altro partito… della Lega Socialdemocratica di Antun Vujić, che tu sai chi era, e di creare una forza socialdemocratica unitaria. E naturalmente facendo un’opposizione dura ai nazionalismi di Tuđman. Invece Račan era un opportunista, diciamo così che ha lasciato andare i serbi da Milošević e non si è opposto al nazionalismo croato, certe volte anche accettando degli stereotipi nazionalisti lui stesso. Cosicché, quando lui nel 2000, lui venne diciamo a galla…

(Račan divenne il presidente del governo…)

… lui rifiutò la mia candidatura e io neanche non mi proposi. Neanche non volevo ritornare nel ministero degli esteri e così siamo rimasti lontani. Però nel duemila… quand’era nel 2010 è venuto un nuovo governo socialdemocratico con il primo ministro Milanović che, guarda caso, era intervenuto quando era semplice attivista del Partito Socialdemocratico di Račan, alla presentazione del mio libro sul berlusconismo nel 2007. Era stato presentato a Zagabria e con lui infatti avevo istaurato un buon rapporto e naturalmente ero nel gruppo, come si dice, nel team per l’elezione del presidente Josipović. Perché Josipović era un mio amico ancora dall’università, lui più giovane di me naturalmente di dieci anni però facevo parte del suo team elettorale. E allora quando lui è diventato presidente lui ha fatto di tutto per farmi diventare ambasciatore. Ecco, questa è la storia.

(Quanti anni ha ricoperto questa funzione?)

Ho ricoperto questa funzione per quattro anni e undici mesi. Diciamo pure cinque anni. Per cinque anni dal 2012 al 2017, ecco ho fatto l’ambasciatore, mi sono beccato un’altra onoreficenza italiana. Sono grande ufficiale della “Stella di solidarietà”. Purtroppo, questa onoreficenza non mi è stata conferita in una… in una… diciamo così manifestazione. Semplicemente mi è stata mandata… siccome sono rimasto a vivere a Roma, mi è stata mandata con il corriere dal Colle, cioè dall’ufficio del presidente della repubblica perché eravamo tutti in isolamento Covid. Tutte le manifestazioni erano cancellate e allora un giorno mi chiamano e dicono: “Guardi, scusi, qui noi abbiamo un’onoreficenza per lei” “Me la dia, almeno, senza manifestazione” perché ho detto “Aspetteremo che passa il Covid” e invece non è passato affatto, avrei dovuto aspettare. E allora mi hanno mandato a casa con il corriere ufficiale. 

(Che non toglie a nulla il prestigio?)

Sì, c’è la firma del presidente Mattarella.

(Ecco, concludiamo, collaborazione con l’EDIT, con la Comunità degli Italiani di Fiume…)

Beh, può vedere lì, c’è la… come si dice… non la carta d’identità… la carta come di membro dell’Unione degli Italiani fin dagli anni teneri… giovanili. Perchè mia madre è stata naturalmente membro del circolo degli italiani di Fiume mi ha iscritto già ancora quando era a scuola. E dunque di anno in anno rinnovo il mio abbonamento, come si dice la mia “tassa di società”. E dunque avevo sempre un buon contatto anche con la gente del circolo. Quando ero qui a Fiume collaboravo anche molto con i colleghi dell’EDIT. Un buon amico di Rosi Gasparini, naturalmente, che era una personalità eccezionale. Ho avuto anche possibilità, certe volte, di difendere Giacomo Scotti che perdeva il lavoro. E dove potevo sempre dicevo la mia in difesa…

(Ci racconti questa…)

Come?

(Ci racconti?)

Beh, quando occorreva sempre prendevo in difesa sia Giacomo Scotti che tutti quelli che erano, più o meno, guardati in malocchio dalle autorità. Perchè anche le autorità poi… specialmente nel mio periodo, era un periodo in cui c’era un’atmosfera molto più rilassata che degli anni ‘70, specialmente dopo la primavera di Croazia. E più o meno io avevo dei contatti diretti con molte personalità e con molti collaboratori e dopo, naturalmente, quando ho cominciato il mio mandato di ambasciatore volevo anche collaborare con “La Voce del Popolo” ma me l’hanno vietato. La ministra degli affari esteri Vesna Pusić ha detto che ciò non è compatibile con la figura di ambasciatore e allora ho deciso che pubblicherò il mio diario diplomatico dopo, dopo la cessazione dei miei obblighi verso il ministero degli esteri. E così è stato. 

(Ed era un titolo molto bello…)

“Diario diplomatico. Un fiumano a Roma.” E come fiumano a Roma, naturalmente, ho collaborato con la società di studi fiumani. Sono stato il primo ambasciatore che ha visitato il museo e l’archivio storico di Fiume. 

(I rapporti tra esuli rispetto alla Croazia, non come… lei l’ha fatto come rappresentante istituzionale della Repubblica di Croazia, come si sono sviluppati?)

Il problema era che i nazionalisti croati, naturalmente, prima di me c’erano due ambasciatori, il primo era Davorin Rudolf che ha fatto l’ambasciatore fino al 2000, dopo c’era un buon intermezzo, dove anche un mio buon amico istriano, Drago Kraljević, ha fatto l’ambasciatore, anche per cinque anni. E poi è venuto un altro dalmato, il fratello di Nadan Vidošević, il presidente della camera di commercio che neanche non sapeva l’italiano. È venuto a fare l’ambasciatore. E loro erano molto… si tenevano molto a distanza questi due dalmati, diciamo. Il professore Davorin Rudolf e l’ambasciatore Vidošević si tenevano molto riservati verso gli esuli. Ho l’impressione che non li percepivano come amici, come molti amici. Io, invece, ho detto fin dal primo momento che sono andato in Italia, ho detto di andarmene… e l’ho scritto anche nella mia piattaforma che ho dato anche al presidente della repubblica, quando mi ha nominato, che bisogna riallacciare i contatti con gli esuli che non bisogna trattare gli esuli da nemici della Croazia, specialmente in questa nuova atmosfera quando la Croazia vuole diventare membro dell’Unione europea. E che ormai la questione di confini non si pone più e che dobbiamo naturalmente avere dei contatti. E alla fine ho perfino proposto al ministero degli esteri di riconoscere il diritto alla cittadinanza croata agli esuli che vogliono. Non è stato accettato, non è stato neanche discusso, perché il problema è che io ho avuto dei problemi con il mio ministero degli esteri più che con la parte italiana. Con la parte italiana è andato tutto liscio: con gli esuli, con il ministero degli esteri, con la Farnesina, con tutti ho avuto degli ottimi rapporti… i peggiori rapporti li avevo con il mio ministero degli esteri. Il presidente mi copriva le spalle in tutti i miei problemi… 

(Josipović?)

Sì, Josipović. Lui è un uomo di larghe vedute, tollerante, democratico, veramente come è. E avevo il suo sostegno in tutte le mie azioni. Infatti sono stato io il primo ambasciatore che è andato a… nel Parlamento a celebrare il “giorno della memoria”

(Il “giorno del ricordo”?)

Sì, il “giorno del ricordo”. Sì, sono stato io il primo dunque a rompere il ghiacco. Prima non volevano andare né l’ambasciatore Kraljević, né l’ambasciatore Vidošević e neanche quello Rudolf che era, direi, un “anti-italiano”.  Aveva il pallino che gli italiani vogliono ritornare in Dalmazia, che è una cosa assurda naturalmente, perciò stava alle larghe molto dagli esuli. E invece io ho intavolato un dialogo aperto e di collaborazione, e sono molto orgoglioso anche di essere un socio onorario della società di studi fiumani di oggi.

(Signor Grubiša, grazie per la sua testimonianza.)


Non c’è di che. Ecco, evidentemente mi stimolate a rivivere dei momenti che uno oggi, ingaggiato nella lotta quotidiana sia per la sopravvivenza intellettuale o politica, neanche non pensa a ritornare e a evocare questi momenti. Grazie di avermi stimolato!

(Grazie a lei) 


