Interview with Maria Blecich made by Gianfranco Miksa, Vanni D’Alessio, and Kristina Blecich (May 2, 2019). Transcribed by Angelo Massaro (Jan 08, 2021).

(Nome, cognome, dov’è nata?)

Io mi chiamo Maria, Maria Rosalia veramente [ride]. Maria Bachich e sposata Blecich. E sono nata a Fiume, il 2 ottobre del 1926. 

(E il papà e la mamma?)

Il papà anche fiumano, Bachich, è nato il… in fiumano si chiamava Sanga, sarebbe Gelsi, vicino la scuola Gelsi, quel rione vicino alla scuola Gelsi. E la mamma, invece, qua a San Niccolò. 

(E le famiglie loro cosa facevano?)

La mamma era casalinga e il mio papà era ferroviere. Così che aveva anche quei viaggi gratuiti, buoni viaggio, non so come si chiamavano… e insomma così ho potuto anche da bambina viaggiare abbastanza perché il viaggio era gratuito.  Il mio papà usufruiva di questi buoni e quindi mi ha portato abbastanza in giro. E poi sono nata e diciamo cresciuta in una famiglia numerosa composta da… i nonni materni, quindi il papà e la mamma, io ero l’unica figlia, non voglio dire viziata perché il mio papà era un uomo così serio… Non viziata ma tenuta così sotto disciplina.

(E il nonno e la nonna cosa facevano?)

Il nonno quella volta era già pensionato. La nonna era casalinga, una donna piccola, debole, magrina. E insomma c’erano due zii non sposati e una zia non sposata.  Quindi ero io il centro, diciamo, il centro d’attrazione…

(E quindi il nonno cosa aveva fatto di lavoro?)

Il nonno era operaio al Silurificio Whitehead. Allora si chiamava silurificio Whitehead. Uno zio era tornitore, un altro zio era meccanico e poi aveva un taxi e quindi si era licenziato dal silurificio. E insomma aveva questo taxi e la zia era in casa, insomma, perché la famiglia era abbastanza numerosa e alcuni erano anche anziani.

(E lei dove andava a scuola?) 

Io ho detto sono nata nel ’26, mi sono… la prima classe l’ho frequentata alla scuola San Niccolò che allora si chiamava Anita Garibaldi ed era il primo anno in cui la scuola che veniva aperta, inaugurata diciamo. Fino ad allora i bambini andavano a scuola fino a Torretta… E la c’era una scuola, sì, la scuola di Torretta e poi hanno aperto questa scuola dato il numero di bambini. Hanno aperto questa scuola proprio sopra la ferrovia ed è oggi la scuola San Niccolò che poi ha preso il nome di scuola “Mario Gennari” e ora si chiama di nuovo scuola “San Niccolò”. Quindi io ho fatto le classi elementari tutte a San Niccolò.

(Che memorie ha della scuola Anita Garibaldi? C’ha qualche memoria della classe o di eventi che si verificavano spesso? Per esempio, erano anche gli anni del fascismo, quindi c’erano delle adunate a cui lei doveva partecipare da bambina?)

Ma sì, sì, ero una piccola italiana. 

(Eh, ci racconti un po’ cosa significava essere piccola italiana)

Insomma c’erano le adunate, non so se proprio in prima classe penso di no ancora ma forse in seconda, in terza, diciamo. Queste adunate al sabato pomeriggio, adunate così insomma, in cui si giocava, si parlava e si veniva vestiti con la gonnellina nera pegatata, la camicetta bianca e avevamo una mantellina per quando era freddo, una mantellina… Questa era la divisa fascista, diciamo. 

(E questo si faceva a scuola o si faceva in città da qualche parte?)

No, questo si faceva nelle scuole, poi, più tardi, mi sono iscritta alla scuola tecnico-commerciale “Leonardo Da Vinci” in Brajda quella scuola era. Ho fatto là quattro anni e anche dopo hanno… oddio, mi manca la parola… un coro, un coro. Adesso non posso ricordare proprio esattamente quello che volevo dire… E ogni sabato pomeriggio c’era questo coro, proprio dietro al Liceo c’era una sala, si scendeva giù per alcuni scalini e c’era una sala che forse era adibita a ballo e al sabato pomeriggio c’erano insomma questo coro con tutti questi bambini, questi ragazzini delle scuole italiane. E questo era alla scuola media. 

(E si ricorda di qualche compagno di classe delle elementari o delle medie, qualche compagna?)

Sì ma sa, dopo l’esodo, tutte queste amicizie e queste parentele si sono direi quasi diluite. Prima i confini erano chiusi, non si poteva andare per abbastanza tempo. Poi nel ’45, quando è finita la guerra, quella volta io mi sono iscritta alla Ca’ Foscari o mi hanno iscritto alla Ca’ Foscari di Venezia però non ho potuto frequentare. Perché c’erano bombardamenti continui, io ho finito la scuola media che avevo diciotto anni  ed era pericoloso viaggiare e quindi neanche mi hanno lasciato… Mi sono iscritta e basta. Poi i confini si sono chiusi e così è finita la mia carriera studentesca [ride]. 

(La sua carriera studentesca a Fiume, invece, durante la guerra, ci può raccontare qualche cosa? Le medie erano già finite e stava già facendo la scuola di perito industriale durante la guerra?)

Sì, nel ’36 io mi sono quindi iscritta… nel ’36 ho finito la scuola media, poi mi sono iscritta all’istituto che ho detto… l’istituto tecnico industriale, no istituto tecnico commerciale “Leonardo Da Vinci” e poi ho fatto quegli esami differenziali e ho partecipato a certe lezioni alla scuola magistrale che era in Belvedere… Ho fatto questi esami differenziali e ho finito tutto nel ’44. E poi non ho cercato lavoro perché i miei non mi lasciavano, i bombardamenti erano continui, il pericolo era costante, insomma sono rimasta un anno a casa però subito nell’agosto del ’45 ho fatto domanda di assunzione presso le scuole elementari italiane. 

(Che ricordi conserva della Fiume legata alla sua infanzia?)

Beh, Fiume per me era sempre il massimo che uno poteva aspettarsi dalla vita. La passeggiata in Corso era obbligatoria, subito, anche dopo le lezioni anche se insomma avevo una certa… il mio papà era un uomo retto, non era né aggressivo né cattivo né niente, ma insomma quello che il papà diceva si doveva fare. Anche se avevo la superprotezione degli zii, ecc., ma insomma la passeggiata in Corso, il ballo non esisteva e cinema anche poco. Una volta alla settimana perché c’era anche il pericolo di questi bombardamenti, specialmente dopo il ’42, ’43… Dopo il ’43 era veramente pericoloso insomma. E mi ricordo le corse in rifugio, avevamo un grande rifugio anti-aereo, qui a Cantrida e quando ero sopra con la mamma, con i nonni, sopra… di fianco… l’entrata al rifugio c’è ancora oggi, di fianco al negozio… a quel supermercato, come si chiama? Al supermercato, Kaufland? Là sotto c’era questo grande rifugio. [Ti andavi a seguire operette]

Prego? [Ti andavi a seguire operette]

Ah, dopo il ’45, questo è dopo. Prima non c’era né teatro né cinema perché era sempre molto pericoloso uscire e c’era anche il coprifuoco. Non si poteva neanche stare a una determinata ora.

(Ma i primi anni del guerra, invece, dal ’41 in poi, prima che cominciassero i bombardamenti, ’41, ’42, si ricorda qualcosa di quel periodo? Quando, per esempio, cominciò la guerra si ricorda qualcosa? Quando fu presa Sušak, l’Italia arrivò fino a Sussak e oltre? Per esempio, i rapporti con quell’altra parte che è adesso Fiume…)

I rapporti con quell’altra parte noi praticamente non li avevamo come famiglia. Li avevamo soltanto una volta l’anno il quindici agosto c’era la Madonna di Tersatto. E si andava su a piedi per quella scalinata. Ecco questo mi ricordo e altro no, insomma. 

(E fare la spesa, le compere, a volte dall’altra parte?)

Ah, no, no. Le compere le facevamo sempre a Fiume. C’era anche un negozio per i ferrovieri, papà aveva quindi là degli sconti, si vede come ferroviere. E poi qualche volta la mamma andava a Trieste. 

(Ci parli della lingua italiana e del dialetto fiumano, quanto era presente a Fiume?)

Senta, la lingua italiana, insomma io ho parlato italiano sempre. Parlavo croato ma così, il croato nostro, il croato di qua, con la mia nonna materna che era originaria di Apriano. E con lei ho imparato così a parlare questo croato bastardato diciamo, non so se posso usare [ride] questo termine.

(E solo con lei, solo con la nonna?)

Solo con la nonna!

(E lei non sentiva, a volte, in città qualcuno che parlava, in mercato…)

No, no. Assolutamente. Con tutti i vicini di casa, con quelli che erano venuti da Zamet, dai dintorni, ecc. No tutta questa gente parlava insomma… Perché questa gente, e soprattutto gli uomini, erano dipendenti delle industrie fiumane. Lavoravano o al cantiere o al silurificio Whitehead, alla Romsa. Sapete che cos’è la Romsa? Industria Olii Minerali e questa gente lavorava qua. Ma anche le commesse nei negozi, a volte scendevano da Zamet. Il confine tra la Fiume italiana e la Jugoslavia era costituito da niente, da una rete qualsiasi. Per esempio, la chiesa di Sant’Antonio qua a Cantrida c’è la ferrovia e la ferrovia segnava il confine tra Italia e Jugoslavia. 

(E lei non andava qualche volta su, attraverso questo confine, non si ricorda?)

No, no. Io non andavo. Durante la guerra, sì. La mia mamma andava, mi ricordo, c’era quindi carestia, la mia mamma andava a comprare la carne a Zamet. 

(Lei diceva prima che suo nonno lavorava al Silurificio?)

Sì. 

(Ed era una cosa importante? Era un piccolo vanto avere un familiare che lavorasse lì?)

Insomma erano fabbriche importanti. Insomma di importanza, oserei direi, d’importanza mondiale. E penso al silurificio, sì. Era l’unico che produceva questi siluri e non so se era un vanto ma insomma gli stipendi erano buonissimi. Il mio papà lavorava alle ferrovie dello stato italiano ma anche era pagato benissimo. 

(So che lo stabilimento aveva anche un asilo interno per i propri dipendenti, giusto?)
Sì, che io però non ho frequentato. 

(Mi parli un po’ del dialetto fiumano tra i suoi coetanei, tra i bambini…)

Ecco, i bambini… Io parlavo coi bambini sempre in italiano. Anche questi bambini che erano figli… per esempio anche in questa casa qua sotto c’era un maresciallo dell’esercito italiano, sardo, che aveva portato poi la famiglia qua. Aveva tre-quattro figli, Clara, Mariapia, non so io quante, ma tutte parlavano fiumano. I genitori in famiglia, con la mamma e col papà parlavano in italiano, e tra di noi bambini parlavano il dialetto. 

(Cioè con la mamma e con il papà non si parlava il fiumano, non capisco, mi chiarisca questa cosa. Con alcuni si parlava in italiano e con alcuni si parlava in dialetto?)

Sì. 

(E con chi si parlava in lingua, quindi?) (Con quelli che non erano di qui…)

Sì, ma erano… Perché questa gente venuta si erano tutti adattati. Non che i fiumani si siano adattati agli usi e ai costumi dei venuti ma i venuti si sono adattati alle usanze, alle usanze culinarie anche, del luogo. Adesso io non so, ci saranno anche casi diversi…

(E i loro bambini parlavano il fiumano con voi?)

Sì, tutti parlavano fiumano. Parlavamo in fiumano, giocavamo, entravamo varcata la soglia di casa, parlavamo in lingua. Capisce, questo era. 

(E quali erano i giochi preferiti dei bambini?)

I giochi preferiti… Cosa ti dico in fiuman? Titi la ga [19:40], ‘sconderse, nascondino, rimpiattino si dice e questi erano. Ma insomma non è che io tanto, tanto, giocavo perché insomma da me vigeva una certa disciplina. 

(Arriva la guerra…)

Arriva la guerra, sì. Già prima noi abbiamo sentito, non so se l’ha detto qualcuno, noi abbiamo sentito le conseguenze nefaste, devo dire nefaste della guerra, quando Mussolini ha occupato l’Etiopia. Già allora si sentiva in genere, nel commercio, in tante cose… mancanza di tanti viveri. Per esempio, cioccolata, non si vedeva la cioccolata. Caffè, cioccolata, già quella volta, nel ’36 è cominciata questa situazione così un po’ difficile…

(Per il razionamento?)

No, il razionamento dopo, con la guerra. No, quando Mussolini ha occupato l’Etiopia, no. Quella volta non c’era ancora il razionamento, c’era semplicemente mancanza. 

(Arriva la guerra, che ricordi ha della guerra?)

Nel ’41? Ma sa, all’inizio, insomma sì si vedevano questi giovani che venivano arruolati e partivano. Non era insomma… ragazzi anche insomma… perché, all’inizio, anche mio marito, per esempio, aveva ventun anni quando era arruolato dove? A Brindisi! In marina, a Brindisi. 

(Suo marito era anche fiumano?)

Sì. Di Pioppi.

(Quando l’ha conosciuto suo marito e che famiglia era e come l’ha conosciuto?)

L’ho conosciuto perché sopra non c’erano vie di comunicazione, c’era la strada… ma noi avevamo sotto il tram che andava da qua, dall’entrata odierna del cantiere, passava attraverso il giardino pubblico, Brajda, Corso, ecc. No Corso, quella via laterale al Corso! E andava fino alla rimessa del tram fino in Scoglietto. E noi per arrivare da San Niccolò, vi ho detto vicino al Kaufland, per arrivare dovevamo scendere praticamente fino ai Pioppi per prendere il tram per andare in centro. 

(E il suo futuro marito veniva da quella zona là?)

Mio marito, sì. Loro avevano una trattoria ai Pioppi. 

(Si ricorda come si chiamava questa trattoria?)

Ai Pioppi! Perché c’erano quei grandi alberi e c’erano quelle correnti di acqua dolce e dove mio papà andava anche qualche volta [ride] con certi colleghi a pescare anguille. E c’erano queste correnti e tutto attorno crescevano questi alberi, i pioppi che sono alberi che richiedono umidità molta umidità. E oggi ci sono quelle grandi case di ferrovieri ancora, fatte al tempo dell’Austro Ungheria e là c’era la fermata dell’autobus. No dell’autobus, pardon! Del tram che veniva da Cantrida perché a Cantrida girava e riprendeva quella strada là. 

(E la trattoria si trovava proprio un quel posto dove il tram girava?)

No, no, il tram girava qua, a Cantrida, là arrivava da Cantrida e noi aspettavamo il tram là. 

(E dove era la trattoria invece?)

Anche là. Pioppi era insomma quante case? Oltre queste due grandi case fatte dagli ungheresi, ferrovieri ungheresi, c’erano così un altro paio di case ma non tante. C’era una scalinata per salire e si arrivava subito alla scuola San Nicolò. Dalla scuola San Niccolò si poteva scendere giù per questa scalinata e arrivare ai Pioppi, ce l’ha presente dov’è?

(E non so adesso cosa c’è, c’è ancora la trattoria?)

No, quella l’hanno bombardata. C’è il terreno… E abbiamo… Cioè abbiamo… mio marito ha ereditato questo terreno ma insomma. 

(La trattoria fu bombardata durante la guerra quindi?)

Sì.

(E cosa fecero i genitori di suo marito dopo?)

No, no, avevano questa trattoria a due piani ma abitavano in una casa dietro. Quindi loro, insomma, hanno perso la trattoria ma mio suocero poi si è… lavorava in quella trattoria, Vuće, erano tedeschi, austriaci anzi, e avevano questa grande trattoria rinomata insomma. Non trattoria ma di più, ristorante più che trattoria. Mia suocera è rimasta a casa, le mie cognate, le due sorelle di mio marito sono partite e una oggi vive in Genoa, che ha 98-99 anni e un'altra mia cognata vive a Torino che ha 88-89 mi pare. E io insomma conoscevo mio marito da sempre perché…

(Anche lui andava scuola alla San Nicolò?)

Sì, lui andava alla San Nicolò. Poi ha fatto le scuole industriali nel giardino pubblico, vicino Novi List, quella scuola attaccata. E poi ha fatto a Trieste anche una scuola industriale. Una scuola industriale superiore, a Trieste. 

(E quando avete cominciato ad essere fidanzati?)

Noi? 

(Oppure che era cominciata ad esserci una simpatia…)

Noi ci siamo sposati nel ’51. Lui lavorava al Silurificio, era tecnico, e io lavoravo alla scuola San Nicolò. Perché nel ’44, per ritornare indietro, un anno non ho lavorato, poi ho fatto subito domanda e sono stata assunta, quella volta era incominciato già l’esodo. Ho avuto subito una classe e, anzi, mi ricordo molto bene di questa classe numerosa. Era una quinta classe elementare, quella volta non c’erano ancora le ottennali, una classe elementare di 54-55 alunni. Molti di questi alunni sono già morti, lei si ricorderà sicuro il Pilepić che cantava anche, era un ragazzo un po' estroso diciamo. Berto Pilepić. 

(Il cognome lo conosco…)

Era un mio alunno. Pilepić è morto un paio di anni fa che aveva già ottanta e tanti anni. Io avevo, quella volta, diciotto-diciannove anni e avevo alunni di sedici-diciassette anni. Sì, perché durante la guerra questi bambini abitavano molti a Torretta. Torretta è stata veramente decimata e questi bambini perdevano l’anno scolastico. Quindi arrivavano a fare la quinta elementare, a sedici-diciassette anni e tra questi alunni c’è anche uno che mi telefona ogni tanto e mi chiama: “Maria, come ti sta?” mi dice, e si chiama Benito Jardas. 

(Com’era quindi questo rapporto maestra-alunni?)

Sa, c’era un’altra atmosfera insomma. I ragazzi erano anche un po’ vivaci e avevano i pidocchi. Bisognava lottare con i pidocchi, bisognava lottare con la scabbia, mamma mia, io ho anche preso la scabbia, sa. Toccando i libri così, non c’era neanche il sapone. 

(C’era molta povertà in quel periodo?)

Sì, mancanza anche. Anche se uno poteva… Veramente noi non potevamo, avevamo anche un bell’orto grande, avevo detto c’erano due zii e il mio papà quindi si coltivava. Non c’era mancanza, io non posso dire di aver avuto mai né fame, né desideri in particolare ma una mancanza di tante altre cose.

(Arriviamo alla capitolazione e ai bombardamenti…)

Sì, la capitolazione dell’Italia è del ’43, quando è crollato Mussolini e dopo insomma…

(Arrivano i tedeschi…)

Dopo c’era una grande campagna, come potrei dire, propagandistica per andare in bosco. Si diceva allora andare in bosco, per fare il partigiano. 

(E lei ne conosceva qualcuno?)

Sì. 

(Per esempio ci può ricordare qualcuno?)

Cosa?

(… che conosceva, che andava su in bosco?)

Per esempio, un fratello di questo Benito che abita adesso qua sotto. E questo Benito, ecco, ha un fratello, è andato in bosco. Un altro fratello è stato internato dai fascisti e così è finito in Germania. Ottavio, si chiamava, Ottavio Jardas e poi chi c’era ancora… Ma sì, c’erano… Poi c’era anche un ragazzo che ha lavorato, non era andato in bosco ma ha collaborato con i partigiani, con la distribuzione di volantini propagandistici, ecc. Era Gino (Sirola)… Giro Sirola. E noi eravamo vicini di casa di Gino Sirola.

(Lui finì in un campo di concentramento?)

In un campo di concentramento…

(Di Neuengamme…)

Ma adesso non mi ricordo. So che andarono anche dopo. Lui è morto due anni fa, Gino. Eravamo vicini di casa e veramente grandi amici, oggi lui è nonno di quel dottor, Roberto Sirola. Nonno della Susi Sirola che ha lavorato fino a poco tempo fa in teatro, la segretaria. 

(Però Gino Sirola faceva parte di una cellula…)

Sì, per questo l’hanno preso, ma era un ragazzino… Aveva diciassette/diciotto anni, era un anno più vecchio di me. Io sono del ’26, lui era del ’25, quindi faccia il conto di quanti anni aveva nel ’43. 

(E tra voi giovani questa cellula organizzativa…)

Sì, sì, io, no, no, no. 

(Non ha preso parte?)

No, no, no. Io ero super controllata [sorride]

(Han tentato di farla entrare?)

Sì, sì. Ma appena il mio papà vedeva che qualcuno… subito era… Tutti potevano venire a casa nostra, avevamo davanti un bel grande cortile, panchina, tavolini, ma fuori al cancello non si andava. 

(E questa organizzazione quante persone contava?)

Eh sa, tutti questi particolari io non posso sapere, ma insomma questi che erano… soprattutto queste persone di Zamet, di questi dintorni di Fiume, persona anche di origine croata, ecc. e molti sono andati… Insomma era la distribuzione di volantini, propaganda partigiana.

(Ma questa propaganda era in italiano?)

Sì, sì.

(E queste persone che, per esempio, lei disse che era stata avvicinata da qualcuno magari per partecipare… ma come avveniva? Al di là del suo esempio, come si avvicinavano ai giovani per dirgli di andare in bosco a partecipare?)
Eh sa, questo sa come sono i giovani. Anche per contagio, diciamo, per contagio. “Va lui, perché non deve andare mì?” Capisce, è così? 

(Però come dice lei, molte di queste organizzazioni venivano da Zamet ed erano croate?)

Zamet, ma anche Drenova, questi altri dintorni di Fiume, Srdoči, Castua, e questi erano gli organizzatori diciamo. 

(Ma si parlava in italiano tra questi organizzatori e vari ragazzi come Giulio Sirola?)

Sirola parlava italiano ma forse con qualcuno di Castua parlava croato. Il croato… Il croato nostro insomma.

(Questo dialetto… Quindi si mescolavano, a volte, nelle interazioni.)

Sì. 

(La trattoria ‘I Pioppi’ di cui abbiamo parlato, la gente andava a mangiare per pranzo nei giorni di lavoro?)

[annuisce] Nei giorni di lavoro…

(Ma anche al fine settimana?)

Ma anche al fine settimana, sì, anche alle domeniche, era aperto sempre. E poi c’era quella festa ‘Ai Pioppi’ per San Giacomo, tutti gli anni, una festa che durava un paio di giorni. E allora venivano queste famiglie del centro.

(Ci racconti di questa festa, lei andava a San Giacomo?)

C’erano bancherelle, c’era il ringispil, la giostra… Allora la chiamavamo ringispil e così i bambini salivano su questo ringispil naturalmente.

(La festa quando si celebrava?)

L’ho detto, per San Giacomo, ma adesso dimentico proprio la data…

(Estate, Inverno?)

No, d’estate, “Guarda, un pochettin San Giacomo, se te devi veder” [si riferisce a qualcuno in stanza]

(E la trattoria era pienissima durante San Giacomo?)

Sì, sì, funzionava assai bene, io miei suoceri avevano abbastanza personale.

(Ma arrivava anche gente da oltre confine, da sopra?)

Sì, sì, perché sa, questo è oltre confine. Moltissime di queste persone oltre confine, soprattutto uomini, lavoravano e avevano ottenuto la cittadinanza italiana. E lavoravano al cantiere e in tutte queste fabbriche tanto che dopo, nel ’45, quando la guerra è finita… noi dopo due anni siamo passati automaticamente come cittadini jugoslavi, questi di Zamet avevano la doppia cittadinanza. Loro erano croati, diciamo, sì… lo possiamo dire. Erano croati però avevano la doppia cittadinanza. 

(E loro parlavano fiumano come voi?)

Sì, sì, loro parlavano fiumano.

(E con le famiglie magari venivano alla festa di San Giacomo?)

Ah penso di sì, molti venivano a San Giacomo. C’erano vicino ai Pioppi, anche quelle bellissime ville di Whitehead dove adesso vi è un asilo nido mi pare. Quelle ville quasi al silurificio…

(Era la villa, sembra un castello, era l’ufficio amministrativo, era anche la villa…)

Sì, c’era la villa Ojos [39:30] che avevano fatto allora gli ungheresi, vede dal nome, io non so chi l’ha fatta… La villa Ojos, la villa Whitehead, c’erano diverse ville per i padroni che questo Whitehead veniva poco, per i dipendenti, ingegneri non so.

(Ma quindi quella era una zona dove la gente, come ha detto prima, veniva per prendere aria dalla città? Ma era anche una zona industriale?)

Sì, era una zona prettamente industriale….

(Però è una anche una zona industriale considerata un luogo grazie agli alberi…)

Sì, sì, era un grande spazio, quasi di forma rotonda. Verso la parte sud c’erano quelle due grandi case, a cinque piani, le case dei ferrovieri. Poi, in mezzo, c’era la strada dove passava il tram. E qua dietro, verso nord, c’erano queste case, un ristorante come ho detto prima, ristorante dei… adesso non mi ricordo…

(Vušče?)

Vušče!

(E anche lì sempre, quindi non c’era solo la trattoria ‘Ai Pioppi’?)

No, e anche andando sopra per la via Whitehead, c’era anche su ancora un altro ristorante. Sì, sì, c’erano i Blecich, i Vušče, un grande negozio, gli Stefanich, una figlia era maestra elementare, hanno cominciato a scuola anche con me, questa Stefanich. E poi c’era subito un grande muro alto e c’era la caserma militare, là era una caserma. E subito dopo la caserma era l’officina…

(Ci racconti un po’ dei bombardamenti?)

Dei bombardamenti… Dei bombardamenti cosa vuole? Dei bombardamenti ho dei ricordi veramente spiacevoli e amari, la situazione diventava, di giorno in giorno, sempre più difficile, addirittura cruenta perché i bombardamenti si susseguivano con una frequenza inaudita, a tutte le ore del giorno e della notte. Sempre, sempre pronti con la borsa e dentro nella borsa le cose più importanti, i soldi, qualche documento, quello che “ti gavevi”, tutto pronto per fuggire, mezzi vestiti e si scappava verso il rifugio. E questo per abbastanza tempo, è stato bombardato il cantiere e uno degli ultimi bombardamenti, alla fine del febbraio del ’45, è stata bombardata tutta questa zona e questa casa nostra è crollata. Noi eravamo senza casa. Questa casa è crollata, è crollata la casa dietro di noi, insomma tutte le case sono state danneggiate moltissimo, inabitabili, ecc. La nostra invece è stata danneggiata mi pare al 94 o 95%, quindi noi abbiamo perso la casa. 

(E poi cosa avete fatto?)

Eravamo già sopra che la situazione si vedeva che era… E il rifugio nostro a Cantrida era abbastanza distante. Da qua bisognava correre fino qua alla fine del campo sportivo, non si arrivava e le bombe cadevano. E allora siamo andati sopra, in questa casa dei miei nonni, siamo andati sopra a San Niccolò. Siamo andati sopra e insomma, e dopo il papà e la mamma, ecc. a vedere qua a Cantrida a raccogliere quello che era rimasto, quello che si poteva ancora trovare. Ecco, quest’armadio [mostra agli intervistatori], quest’armadio, era l’armadio della mia camera da letto da ragazza, quest’armadio… Perché come la bomba è caduta ma è crollata quella parte nord-occidentale e questo era rimasto danneggiato e questo è rimasto. E poi Tito, nel ’48 mi sembra, ha fatto un’elargizione, un dono alla città di Fiume, ha versato, non so, cinquantamila o cinquanta milioni di dinari, non so, una cifra grande per la ricostruzione di Fiume. Sì, insomma in generale per costruire la città. E mio papà, lo posso dire? Ma non so. (Sì, prego…) “Come se dise en fiuman? Una man, i lava l’altra. Tutte e due lavan viso”. Il mio papà aveva conoscenze così abbastanza, ecc. Ed è entrato nel gruppo di quelli che potevano usufruire di questi soldi, di una parte di questi soldi. E allora questa casa è stata ricostruita dai soldati. Insomma la casa è stata ricostruita ma veramente l’hanno ricostruita senza badare a spese. Materiali naturali, cemento, ecc. La casa è stata ricostruita. Era crollato il muro, era crollata l’edificio che abbiamo qui dietro, insomma, ma appena era finita la casa, l’armata l’ha requisita. E ha messo dentro due famiglie di ufficiali con due famiglie: uno sloveno, che si chiamava Fakin Anton; e uno montenegrino che si chiamava Vico Petar. E son arrivati qua con la famiglia. E noi però hanno addebitato a Bachich Antonio, al mio papà, tanti soldi da restituire, quella volta era duemila e non so quanto io, dinari. Che era una cifra abbastanza indifferente da restituire in cinquant’anni. 

(Dunque la casa è stata nazionalizzata?)

No, la casa “xe rimasta” casa privata. “Ma ge ga” messo questo debito sulla casa privata e l’affitto di questi due appartamenti, non arrivava a pagar gli interessi, il mutuo. Noi ricevemmo 700 kune al mese e l’interesse superava i 700 e non mi ricordo esattamente quanto. Io ho ancora un libretto dove ho scritto tutti i soldi che ricevevo, i soldi che versavo e poi ho visto che sta faccenda non porta a niente di buono, ho cominciato a versare di più. Invece di dare 700-800, un paio di anni io e mio marito, siamo riusciti a pagare questo. Mio papà non più perché vivevano di pensione, insomma papà non lavorava più, la zia non lavorava, mia mamma neanche, quindi non ho potuto pretendere niente da loro ma la casa l’abbiam pagata noi. 

(Ritorniamo ancora un secondo ai bombardamenti, come avvenivano? È vero che veniva un aereo… andava per primo ad annunciare che sarebbe accaduto…)

Ma sì, qualche volta sì, qualche volta anche no. C’era una ricognizione, diciamo. Sì, annunciava, non so io per quale motivo esattamente veniva ma così, generalmente, verso il tramonto. Qual era la funzione, lo scopo di questi viaggi non lo so. 

(Continuano i bombardamenti e hanno fine il 3 maggio, che ricordi ha dell’arrivo dei partigiani, della fine della guerra?)

Sa, il mio papà non era… Era iscritto al partito fascista, era iscritto perché alle ferrovie non avrebbe potuto lavorare. Però insomma non si è esposto mai e durante il periodo della guerra, sa, raccoglievano soldi. E questi zii miei sempre, ogni mese quando era lo stipendio, versavan una determinata cifra, dove finivano questi soldi probabilmente per i partigiani così, ma per questo scopo insomma. Si raccoglievano soldi, sì. 

(E lei non sa come funzionava questa raccolta di soldi?)

No, no. Non so come funzionava ma…

(Arrivava qualcuno forse di quelli…)

No, no, no. Non veniva a casa nessuno da noi ma nell’azienda. Questo così si diceva, per comprare viveri, per comprare qualcosa che andava ai partigiani. 

(E questo aiutò anche il padre e molte altre persone dopo la guerra a non essere considerata diciamo dei…)

No, sapevano che mio papà non ne voleva sentire parlare insomma di queste cose.

(Però non voleva essere visto in maniera negativa perché comunque il suo contributo l’aveva dato)

Non so se era visto in maniera negativa ma comunque ha goduto del rispetto di moltissime persone. Moltissime persone sono venute sempre a consultarsi, a chiedere consigli, prestiti che il mio papà non ha mai negato niente a nessuno, per dire la verità. Però non ha voluto mai esporsi politicamente, non ha voluto esporsi. Era di principi antifascisti comunque, questo sì. 

(E lei come lo sa? Si parlava in famiglia?)

Sì, sì. 

(E che si diceva? Per esempio, si ricorda qualcosa?)

Sì, sì. Sa, certe cose forse non parlavano neanche davanti a me. Non so, i principi antifascisti erano senz’altro e che Mussolini ha rovinato l’Italia è anche un fatto, è vero? Eh, sì. Perché se non era Mussolini per noi oggi… altro lampo [fa segno di cucirsi la bocca e ride]

(L’arrivo dei partigiani…)

L’arrivo dei partigiani? Nooo, mamma mia! Arrivano i partigiani, balli a tutti i cantoni. Dappertutto, tutti gli angoli. 

(Il cosiddetto Kolo?)

No, il kolo anche balli così…

(Di festa?)

Sì, feste, feste, sì. 

(Era la fine di un incubo?)

Era sì. 

(Com’era quando vide il primo partigiano?)

Ma sa, non li ho neanche forse visti. Aspetti che devo concentrarmi un poco [ride]. Sa, non è che io uscivo moltissimo e vigeva una certa regola, certi principi, certa roba. In casa bisognava estraniarsi e insomma così.

(Ma lei si ricorda che andava in città quei giorni del maggio del ’45? Quando era finita la guerra…)

Sì, sì. Ma quella volta, quando ho cominciato a lavorare, a settembre del ’45 io ho cominciato a lavorare. 

(Ma anche prima che incominciasse a lavorare, lei sarà andata in città dopo che i partigiani avevano preso la città. Si ricorda qualcosa in città? Se c’erano dei cambiamenti, qualcosa che la colpì?)

Ma, sa cosa mi ha colpito? Un grande arco, un arco di trionfo fatto in piazza… Eh, oggi come si chiama? Piazza Regina Elena, quella volta… 

(Piazza Adria)

Sì, piazza Adria, vicino lo banca. E questo grande arco e ho assistito a una scena che non mi è piaciuta. Perché passeggiavo là, avevo un gruppo, e bisognava passare sotto questo arco. Io non sono passata sotto l’arco, proprio per principio, io sono piuttosto caparbia. No è no e basta, non si discute. Non sono passata ma ho visto un ragazzo e una ragazza. La ragazza non voleva passare sotto quest’arco e il ragazzo insisteva. Insomma ho assistito a una scena proprio terribile. Mi sembra l’abbia schiaffeggiata addirittura perché non è voluta passare sotto l’arco. 

(Questa ragazza portava la divisa?)

No, no. 

(Erano assieme?)

Sì. Erano assieme, era un gruppo di diversi. Molti sono passati e molti no. Io non sono passata sotto l’arco perché…

(Esisteva il detto “maledetto quel fiuman che passa sotto l’arco…”)

Chi ha detto questa roba? Ma dai, questo non sapevo. 

(E dunque, la fine della guerra, l’arrivo dei partigiani…)

Sì, io ho ricevuto questo posto di insegnante prima alla scuola Manin. Ero un insegnante della San Nicolò, ero andata nel frattempo via, ho subito ricevuto questo posto… Ho chiesto insomma il trasferimento alla San Nicolò  e ho ricevuto questo posto alla San Nicolò. Vi ho detto, la prima classe era numerosissima, 54-55 alunni non mi ricordo esattamente quanti. 

(Con bambini di età molto diversa?)

Sì, di età molto diversa. Ragazzi di anche di diciassette anni, mi sembra uno aveva. Era un po’ più giovane di me. 

(Nella prima classe?)
No, no. Era una quinta. La prima classe che ho ricevuto era una quinta perché quest’insegnante era andata via quindi mi avevano dato questa quinta classe. Quarta o quinta… Ma quinta mi sembra. E insomma questi ragazzi erano moltissimi.

(E molti di questi ragazzi, pian piano, li vedeva andare via con le loro famiglie dalla città?)

Sì, sì, il numero cominciava a scemare. 

(Questo già anche prima delle opzioni?)

Già prima delle opzioni, soprattutto quelle persone che erano politicamente implicate. Molti sono finiti nelle foibe, molti sono finiti a Castua ma molti sono anche fuggiti, diciamo proprio fuggiti.

(Ed erano molti di quelli che erano arrivati come poliziotti, altri ufficiali pubblici, altra gente che è arrivata a Fiume che faceva lavori più compromettenti o famiglie più esposte? O erano anche molti fiumani che facevano gli operai?)

Sì, sì. Molti fiumani ma poi è diventata una psicosi, van via lori, andiam via anche noi. Capisce? Perché lori, sì, e noi noi? E per questo Fiume si è anche svuotata. Per motivi politici, per motivi economici, senz’altro, ma anche per questo clima di psicosi che si era creato.

(Lei non scelse mai di optare?)

Sì, optare? Mi è stato rifiutato. 

(Per quale motivo?)

Ah, non so, non mi ricordo perché, mi han rifiutata semplicemente.

(Lei fece la prima opzione?)

Sì, sì, poi non ho più… Poi c’era la casa di mezzo che bisognava salvare, poi c’erano i nonni vecchi, non si poteva lasciare la nonna sola. Come lasciavamo la nonna e andare tutti via? E così siamo rimasti. Però anche la faccenda della casa che non era risolta.

(E nella zona dove abitava, lei stava su a San Giovanni?)

Sì, abitavo là, sempre in quella zona. 

(In quella zona quasi tutti andarono via?)

No, no. Sono molti rimasti là. I Sirola, per esempio, ho detto i Jardas, i Racca…

(Erano della zona?)

Erano della zona, sì.

(C’erano molti operai in quella zona, vero?)

I nostri vicini di casa, erano certi Donzani, ma non sono andati via. Erano di origine austriaca, la mamma, la nonna era austriaca. Loro sono rimasti perché anche una figlia si era innamorata, ha avuto una relazione con un croato e così insomma loro sono rimasti. 

(Molti rimanevano perché si erano sposati o avevano genitori anziani…)

Poi, in seguito, si sono avuti questi matrimoni misti. All’inizio no. 

(E si ricorda invece di qualche quartiere da cui invece partivano tantissimi? Del suo quartiere ha detto che rimasero, c’erano altre parti della città che si svuotarono?)

Eh, sì. Il centro, penso, il centro si vuotava. 

(Ma città vecchia oppure altri luoghi?)

No, città vecchia, forse non posso dire ma il centro…

(Tipo?)

Ma, sa non so questa faccenda…

(Le rive?)

Prego?

(Le rive… Cosa intende lei per centro?)

Il Corso, sopra al Palazzo del Governo, al Belvedere così… Ma al Belvedere anche abbastanza gente è rimasta, penso. Belvedere, Cosala, questa gente sono rimasti. Questi che avevano interessi materiali ma non chissà che interessi. Avevano la casa, avevano la campagna, avevano qualcosa. Sono andati via quelli che erano implicati politicamente. Questi senz’altro, sono scappati e sono poi andati via. E poi anche come parentela…

(I negozianti sono probabilmente andati via?)

Sì. 

(Perché la gente perdevano il negozio, venivano nazionalizzati?) 

Eh, nazionalizzati sì.

(Dopo il 3 maggio arriva la resa dei conti. Molte persone iniziano a sparire, molte persone finiscono nelle foibe, che cosa accadde?)

Che era un caos. Le gente non la rivedevan più, capisce? Solo che in questo rione dove stavo io, molta gente sono anche rimasti, non sono andati via. Però moltissime compagne di scuola, per esempio, sa che io ho fatto gli ultimi anni di magistrale eravamo solo ragazze. Sì, c’era anche… Era legato molto ai partigiani, mammamia, si chiamava Florio Grubisich, era figlio di questi industriali del cimitero. Facevano tombe, insomma erano ricconi e questo ragazzo, questo Florio, subito dopo il ’45 era direttore della San Niccolò e l’idea mi è sfuggita… Cosa volevo dire?

(Se ne è andato via?)

Sì, dopo è andato via. Comunque era sfegatato…
(Era comunista?)

Sì. 

(Era del partito? Aveva comunque partecipato?)

Ah, non so se era del partito ma non penso quella volta ancora questo partito… 

(Però lo mettono a dirigere la scuola San Niccolò, quindi vuole dire che era uno nel sistema…)

Sì, sì. 

(Però, pian piano lui va via, e così molti che all’inizio avevano avuto dei posti importanti…)

Ma guardi che dopo il ’45, Florio è andato con Grubesich e lui sarà stato membro del partito ma insomma era mio compagno di scuola, ecc. e dopo un paio di anni è andato via. 

(E gli autonomisti?)

Gli automisti xe spariti, così, nel nulla. In silenzio, il dottor Blasich che “l’era anche paralizado, gli ultimi anni l’era paralizado, era in casa e …” 

(Ma si dicevano queste cose? Lei come le sapeva queste cose? Si parlava zitto zitto?)

Si parlava, sì. Si parlava anche in casa, il papà… 

(E la gente aveva paura?)

Sì, sì. Ce l’avevano molto con gli autonomisti. 

(Simcich ha nominato prima, cosa ci sa dire?)

Simcich era padrone di questa… era un commerciante e aveva due figli: una figlia e questo figlio che poi è finito in Italia ed era medico e scriveva molto fino a un paio di anni fa ma poi è morto. Perché era più vecchio di me, è morto e scriveva sempre per la Voce di Fiume. “Bicech” lo chiamavano, ma Bicech perché in ungherese sarebbe Giuseppe. Giuseppe Simcich. La mamma lo chiamava Bichech. È sparito e loro sono andati via. Poi questa figlia si era sposata anche con un amico di infanzia un certo Stanflin che aveva un grande negozio di mobili, Stanflin. Là dove che si è parlato di sindacati oggi… E i Simcich sono andati via dopo, hanno lasciato qua tutto, la villa e tutto. E adesso in questa villa c’è l’asilo, adesso in questa villa qua giù.

(A Cantrida?)

Sì. C’è quel grande cancello per entrare.

(E cos’è questa villa, è la villa dei Simcich? Ma prima ancora è sempre stata la villa dei Simcich?)

Eh, ma sa, prima non so ancora. Da quando sono venuta a Cantrida nel ’36-’37, c’erano questi Simcich. Prima non potrei dire se l’hanno loro costruita, comunque poi questo Simcich stava assai bene, la figlia si era poi fidanzata e sposata e per regalo di nozze il papà ha costruito questa casa che è proprio sulla strada. Vicino al cancello, lei passa di là e c’è quella casa. La casa abita adesso chi? So chi ma adesso non mi ricordo. 

(Che cosa si parlava tra la popolazione di queste sparizioni, infoibamenti?)

Ah sa, tutti evitavano di parlare così apertamente. Perché c’era un clima di paura, quasi di paura, sì, di terrore. Senza altro, senza “quasi”.

(Bisognava adeguarsi?)

Eh misurar le parole. 

(Lei fu testimone di intimidazioni?)

A me, personalmente?

(Che fu testimone, ha visto anche altri avvenimenti così?)

No, io non ho subito intimidazioni proprio da nessuno, le dico la verità. Perché ero anche ritenuta abbastanza…

(Non compromessa?)

Non compromessa, ma anche di polso diciamo. Non è che mi lasciavo proprio…

(Intimorire…)

No, non avrei dato questa soddisfazione a nessuno. Forse sbaglio, così, ma non mi lasciavo proprio mettere sotto i piedi. 

(E ha assistito a scene in cui altre persone furono…)

No, no.  Ma perché queste persone lavorano sempre con l’aiuto delle tenebre. Queste intimidazioni avvengono sempre allo scuro. Tutti hanno paura dei testimoni.

(Invece per quanto riguarda i primi anni Cinquanta dopo che ci furono le manifestazioni su Trieste, nel ’53 queste manifestazioni anche in piazza…)

Sì, sì ma io non ho partecipato

(Però là non ci furono delle intimidazioni verso chi parlava in italiano, in fiumano?)

No, no.

(Lei non ha assistito a queste cose?)

No

(Neanche degli atti contro a insegne in lingua italiana? Si raccontava che alcune insegne…)

Qualcuno le dava, quelle che diciamo in fiuman, quelle “tacade”. “Ah, vi talijani?” 
(Mentre si parlava?)

Sì, sì. “Ah vi talijani? Ah, te vaše talijanske škole“ per esempio…

(Questo però molto a lungo?)

Questa l’ho subita sulle mie spalle. Perché quando si parlava di qualche cosa, non so di storia, di geografia… Noi insomma a scuola abbiamo studiato anche la geografia della Jugoslavia, ma tutte quelle particolarità con cui abbiamo studiato l’Italia, le regioni, le città… Non si studiava così particolareggiato, si studiava la geografia in genere. Io qualche volta ho detto “Non so, non conosco questo, non ho mai sentito…”  “Ah ove vaše talijanske škole”

(Non insegnano?)

Sì, a me è bastato, sa. [Ride] E faccio una confessione allora… Avevo un ragazzo che studiava ingegneria a Zagabria “ah, ove vaše talijanske škole”, a me è bastato, sa? Ho avuto dopo un po’ di conflitti in famiglia perché la mamma e il papà erano: “xe bravo, xe bon…”, titolo di studio, tutto quel che ti vol. Ma io ho fatto una croce, questo mi è bastato. Si vede mi appunto sul vivo.

(Lei intende non rispettava la sua cultura e tradizione?)

No, con questo modo di dire. 

(E poi lei lavora per queste scuole, le scuole erano una parte della sua identità?)

Io sono diventata direttrice dopo che Grubesich è andato via, mi ero direttrice della San Nicolò.

(Nel?)

Esattamente adesso non so. Sarà stato dal ‘48/’49 fino al ’57. Dopo mi era scaduto già il mandato.

(Diventa direttrice della San Niccolò con quanti anni?)

Quanti anni di età?
(Sì, diciotto, no?)

No, no, nel ’48, avevo ventidue/ventitré anni.

(E come era fare la direttrice in quel periodo che non era molto facile?)

Moltissime riunioni ma avevamo questo… C’era al comune, c’era Bensi, l’avete sentito questo nome? Giacomo Bensi, era un triestino venuto qua dopo il ’45 ed era caposezione della cultura a Fiume. E facevamo riunioni con Bensi, la Zdenka Bureš, avete sentito anche il nome della Zdenka Buresch? E chi era ancora… E poi c’era Šaher e Ilijasić, il professor Radosović che era uno qua delle isole ma insomma un uomo molto apposto. C'era il professore Venucci, che era anche un mio collega, dopo tanti anni anche alla Gelsi abbiamo lavorato molti anni. E poi ho finito, quindi sono andata via della San Nicolò, sono andata alla Gelsi e sono rimasta alla Gelsi fino al pensionamento, fino al 1980. 

(E queste riunioni che faceva, quindi erano con vari professori delle scuole italiane e del Liceo e ha parlato di questo caposezione Giacomo Bensi, ma quindi erano tutte in italiano non faceva riunioni anche in croato?)

No, queste con Bensi erano in italiano. E c’erano, una volta ogni tanto, queste riunioni, soprattutto dopo il ’45, ’46, ’47, forse ‘48… Sì, anche un fatto vi racconterò e sì, avevo uno zio che forse si era ammalato ai polmoni, esattamente non so, non era tubercolosi, sarà stato un cancro… Ed era stato ricoverato all’ospedale di Ičići, era un ospedale per le malattie polmonari, e sa le comunicazioni erano assai scarse, le corriere non andavano, di automobili non si parlava, chi aveva l’automobile? Solo col monopattino avrei potuto andare a Ičići e insomma sto zio era all’ospedale, la mamma e la zia anche così e allora insomma io avevo una riunione alle cinque. Prima, però, sono andata all’ospedale ma l’ospedale sa, ha un orario. E dopo, tornando da Ičići, prima della riunione naturalmente forse anche mezz’ora, un’ora prima, vedo che non c’era l’autobus, mi incammino verso Abazzia, e a un determinato momento, vedo una macchina che si ferma accanto a me. La guardo un poco, faccio così con la tesa e mi dice: “Maria dove ti va?” “Vado a casa” e questo si chiamava, vi posso anche dire, si chiamava Sterpin. Era un mio compagno delle elementari che faceva l’autista per il direttore della Whitehead e lui mi fa “Dove ti va?” “Perché io ho questa riunion, e ti, dove ti va ti?” “Ma, mi porto la macchina in garage”. Allora invece di scendere per questa strada qua, strada Whitehead, ha fatto il giro del giardin pubblico perché la riunione era… La città era divisa in tre rioni: primo rione, secondo rione, terzo rione. Avevo una riunione al primo rione e naturalmente ho fatto un poco di ritardo, sarà stato dieci minuti, quindi, esattamente non mi ricordo. E avevamo un caposezione si chiamava anche so come ma adesso ho dimenticato. Abitava a Zamet e si chiamava… Beh, forse mi ricorderò… E insomma tutti seduti e io entro così, zitta zitta, mi metto là seduta, e vedo questo qua… come si chiamava… Insomma lui alto, così attempato, mi guarda e comincia “sada drugarica Bachich ce nam reć zašto je zakasnila“ davanti a tutte queste colleghe, tutte si guardano. Subito reagì io. “Drugarica Bachich, je zakasnila za svoje lične privatne stvari“ e mi son sendata (?). E tutte queste colleghe “Maria šta govorite?“ E lui ga zitido e sto fato ga pasado così. Tanto per dirve che non lasavo meterme sotto i piedi. 

(Questa era un riunione di?)
Di direttori delle varie scuole perché era Centocelle, Belvedere, Zamet, tutte scuole che appartenevano a questo primo rione. No, no, Belvedere no.

(Quindi sia le italiane che le croate?)

Sì, sì. Ma italiani era solo la San Nicolò. 

(Ma la Gelsi non era nello stesso rione?)

No, forse era la Gelsi, adesso non mi ricordo se era la Gelsi. Forse la Gelsi sì.

(Centocelle stava chiudendo o…)

No, no, era aperta. Centocelle era aperta ancora. 

(Come avvenne questo cambiamento da San Nicolò a Gennari?)

Cambiamo nome “chi xe? Chi non xe?

(Non si ricorda a chi venne l’idea? Dove arrivò, da qualcuno il suggerimento?)

No, no, non mi ricordo. 

(E perché proprio Mario Gennari?)

Perché era un eroe popolare, è stato fucilato alle scalette.

(Alle scalette che si trovano?)

Che si trovano dopo l’officina del gas. Dai Pioppi andiamo avanti, arriviamo alla fabbrica del gas e poi quelle scalette che arrivavano sopra per arrivare a Torretta. 

(Ok giusto, qual era però il collegamento di Mario Gennari con la scuola?)

Mario Gennari era un eroe popolare, era anche un mio vicino di casa, non tanto vicino ma sì di Piazza San Nicolò. 

(E lo conosceva?)

Sì, sì.

(Ci dica qualcosa di Mario Gennari…)

Mario Gennari si era sposato giovanissimo e aveva avuto un sacco di bambini, anche tre-quattro. Il papà era di origine italiana, questo Gennari e la mamma era una di quei palagi nostri di plasa san Nicolò. Dove c’è il cavalcavia della strada, dietro al cavalcavia, xe questa casa dove l’eran questi Gennari. Molti membri della famiglia, una si era sposata con questo Gennari e avevano avuto diversi fioi. 

(Mario Gennari uccise un fascista giusto?)

Mario Gennari tutti lo ciamavam “Amleto”, come xe diventato Mario, poi non so. 

(Uccise un fascista?)

Ma sì, ha partecipato a qualche azione bellica, non so mica che cosa era. E dopo lo uccisero fucilado in queste scalette. Prima di arrivare a quel grande palazzo della [1:24:46]. 

(Si ricorda di questo fatto? Di questo avvenimento quando…)

Sì, perché era un vicino di casa e aveva lasciato la moglie con questi bambini. La moglie si chiamava di cognome Buonanno.

(Lei si ricorda del funerale?)

No. Del funerale non mi ricordo ma mi ricordo questa Buonanno. Era figlia… si vede che la mamma, la nonna si era sposata con questo Buonanno… E poi la figlia si era sposata con questo Mario Gennari che tutti lo conoscevano per “Amleto”.
(E la famiglia di Amleto, di Mario Gennari, poi andò via?)

Sì, sì tutti.

(Quando andò via?)

Tutti sono a Torino, a Milano… A Torino, mi sembra. Subito dopo lei è andata via con tutti i figli. Aveva molti ragazzi, non so quanti, cinque-sei. 

(Però tornava quando c’era la festa della scuola?)

Ma io non l’ho dopo più vista. 

(Il figlio so che tornava quando c’era la festa della scuola)

…

(Volevamo chiedere ancora qualcosa sul suo lavoro di insegnante alla Gelsi e anche un po’ i cambiamenti che ci sono stati. Lei ha insegnato dagli anni cinquanta fino all’inizio degli anni ottanta)

Dal ’57 all’80. 

(E per quanto riguarda questi alunni che aveva alla Gelsi, lei ha potuto vedere questi cambiamenti negli anni cinquanta, sessanta e settanta. Che cambiamenti le vengono in mente principalmente rispetto ai suoi alunni? Cosa cambiava?)

Cambiava il fatto che le classi diventavano sempre meno numerose, questo è il primo problema. Per vari motivi, soprattutto per motivi di gente che se ne andava.

(C’era anche gente fiumana che parlava italiano e non mandava i figli alle scuole italiane?)

Sì, qualcuno sì.

(E perché?)

Soprattutto figli di matrimoni misti. Sì, qualcuno era forse così, più debole. Così, senza amor proprio. 

(Per volontà di partito? Influì molto anche il partito…)

Non so, non vorrei esprimermi in maniera troppo volgare. [ride] Gente senza la spina dorsale insomma. 

(Che si adattava alla situazione?)

Sì. O che era succube del coniuge. O non so della situazione, del posto di lavoro, delle paghe che avevano, insomma i motivi saranno stati diversi. 

(Ma i bambini che lei aveva, parlavano il fiumano e lei doveva insegnargli l’italiano e per molti anni è stato così?)

Sì.

(A un certo punto hanno cominciato a parlare un po’ meno il fiumano e un po’ più il croato, quando è successo?)

Subito, dopo… Tutti parlavano italiano… fiumano. Non l’italiano, il fiumano. Tutti i bambini parlavano fiumano. Non erano classi misti-lingue, non c’erano. 

(E questo è andato per tutto il periodo che lei ha insegnato?)

Mah, sì, i primi anni insomma. 

(E poi parlavano meno fiumano, quando hanno incominciato a parlare meno fiumano?)

Perché sì, sa i fiumani erano sempre meno, le classi erano sempre meno numerose ed hanno cominciato anche ad iscrivere nelle sezioni italiane bambini che erano di genitori entrambi croati.

(E si ricorda qualche situazione legata a questo cambiamento?)

I bambini si sforzavano di parlare anche l’italiano, ma arrivati a un dato momento, anche dopo gli ottanta, io non ho più insegnato ma la maestra era costretta a rivolgersi ai bambini anche in croato sennò il bambino non reagiva, non rispondeva. 

(Ma un problema per questo era dovuto al fatto che anche non c’erano asili di italiano? Questi asili di italiano, quando lei ha cominciato a insegnare, c’erano ancora?)

Sì, sì.

(Però, a un certo punto, sono diventati…)

Alla Gelsi, c’era l’asilo, non so se adesso c’è ancora l’asilo sotto. Vivi Sezarec lavora là. 

(E ci sono sempre stati gli asili in lingua italiana, anche negli anni sessanta, negli anni settanta?)

Sì, sì. C’erano asili come no. 

(Quindi i ragazzi quando arrivavano sapevano almeno i rudimenti dell’italiano?)

Sì, quando io ho cominciato a lavorare e anche dopo i dieci anni di servizio, i bambini parlavano in italiano. Se non l’italiano parlavano il fiumano.

(Quindi lei, in classe sua, non ha avuto tanti problemi con bambini che non parlavano?)

No, no. Sì, qualcuno sì. C’era qualche bambino che non parlava, non capiva. Ma si facevan quelle lezioni suppletive, si faceva qualche favola, si suppliva in questo modo. 

(Però, quando lei era insegnante, eran pochi i casi…)

Pochi casi, sì. Un mio alunno era anche… Adesso è andato in pensione, Marsanich, Andrea.

(Ci parli un po’ del professore Scacherl)

Sì, un buonissimo professore.

(Io so poco di lui ma mi illumini. Per esempio, quando veniva faceva questi appuntamenti in comunità per le insegnanti, si ricorda qualcosa delle lezioni di Schacherl oppure della personalità in generale?)

Era, prima di tutto, un uomo di vasta cultura. Perché lui, al liceo per esempio, quando mancava un professore lui era in grado di supplire il professore di geografia, di supplire il professore di storia, di tutto. Era un uomo di vasta cultura. Era un uomo timido che aveva un suo io, insomma. Era anche una buona anima insomma. 

(Lui aveva anche un passato partigiano?)

Sì. Lui era rimasto, da giovane, da piccolo, senza la mamma. Io ho lavorato anche con la Dora Schacherl per tanti anni. Prima alla San Nicolò e poi anche alla Gelsi. La moglie, la Dora. E cosa volevo dire…

(Del passato partigiano…)

Del passato partigiano, sì. Lui è rimasto da bambino senza la mamma e il papà si era risposato con una signora fiumana. Lui era di origine ebraiche, sapete? Schacherl era ebreo. Poi il papà si è sposato con una signora fiumana e hanno avuto una figlia che hanno sempre rispettato, stimato, tenuto, come fosse una vera sorella e anche questa matrigna era una persona buona. 

(Bene, ci parli un po’ della Comunità degli italiani di Fiume)

Ah sa, adesso io sono, vado da diversi anni, prima funzionava bene. Insomma noi queste cerimonie… Prima di tutto, guardi, dopo il ’45, il ’46, il ’47, ecc. noi non avevamo vacanze invernali. Le vacanze invernali duravano dal 15 gennaio ai primi di febbraio. Duravano quindici giorni e si tenevano queste riunioni, insomma noi non avevamo vacanze invernali. Avevamo sempre questi corsi politici che duravano dalla mattina fino a mezzogiorno, l’una… Poi dopo fino alle cinque. E qua venivano insegnanti non soltanto di Fiume delle scuole italiane, ma insegnanti anche dall’Istria. Ed è qui che il professor Schacherl ha incontrato la moglie, una maestra di San Pietro in Selve e l’ha sposata, per esempio. O anche Ilijasich ha trovato la moglie che veniva qua nei corsi speciali, tanto per dire. Quindi, di nuovo, ho perso il filo del discorso… 

(Non c’erano vacanze invernali…)

Non c’erano vacanze invernali…

(E la comunità degli italiani?)

E la comunità degli italiani funzionava insomma. Spettacolini, tutte le recite, forse non era organizzata bene come è organizzata adesso. Si è modernizzata diciamo così.

(Però c’era molta gente che partecipava, lei andava, ogni tanto, ai balli della comunità?)

Sì, qualche volta. [ride] Un anno sono andata, quando? Ho raccontato a loro, ho fatto il capodanno quando aspettavo mio figlio. E poi da là siamo venuti, perché abitavo quella volta ai Pioppi, all’inizio siam venuti a piedi a casa. [ride]

(Fiume era una città tranquilla comunque?)

Per gli ambienti che ho frequentato io, sì. Non mi sono mai immischiata diciamo. Sono contenta di non essermi mai lasciata trascinare dalla massa e di aver avuto un mio ego. E di aver tenuto sempre duro, di non aver mai scritto Brecich con la ć, ecc.

(Signora, grazie dell'esperienza)

Grazie a voi. 



















