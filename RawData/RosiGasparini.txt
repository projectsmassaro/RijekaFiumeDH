Interview with Rosi Gasparini made by Marko Medved, Gianfranco Miksa, and Vanni D’Alessio (June 06, 2020). Transcribed by Angelo Massaro (September 05, 2021).


Beh, sono imbarazzata perché ero abituata a fare le interviste, non ad essere intervistata. Comunque, mi chiamo Rosi Gasparini, Gasparini è solo il cognome del marito, del mio ex marito perché sono ormai divorziata da vent’anni. E sono nata come Benasich, nel rione di Stranga, un rione popoloso… eravamo moltissimi ragazzini e la mia infanzia era spensierata e felice, a prescindere da episodi bruttissimi come il ’53. Ma a questo arriveremo. Eravamo, in Giardin Pubblico, era il nostro cortile  e di inverno sulla Salita del Pino era la nostra pista di sci, chi li aveva, ma noi avevamo le slitte. Poi, non so, le serate d’estate sul muretto di casa con tutte le signore, mia nonna… che sedevano e ci costringevano ad andar a comperar fino in Brajda un gelato, dov’è adesso… era il ristorante Vittoria. Insomma, bellissimi ricordi di tutte le specie perché eravamo in molti… in molti con le famiglie così anche po… non eravamo sicuramente benestanti, poveri, famiglie operaie, ma comunque felici, molto felici…

(Le la xe nada nel?)

Nel ’45.

(Nel ’45 in Stranga?)

In Stranga, sì. 

(Dunque i primi ricordi sono in Stranga?)

Sì, in Stranga. 

(Che ricordi sono?)

Sono ricordi bellissimi, di un’infanzia felice e serena. Eravamo moltissimi ragazzi che in seguito abbiamo frequentato la scuola Gelsi. Il primo anno… Allora, la prima classe l’abbiamo frequentata nella vera scuola Gelsi, che era in via dei Gelsi, e poi l’anno seguente ormai era le opzioni e la classe si sfoltiva e c’hanno fatto passare su all’attuale scuola Gelsi. 

(L’appartamento, la casa dove abitava?)

La casa dove abitavo era il numero 20 pieno di… penso… c’erano moltissimi fiumani. Insomma, era quel periodo in cui le porte non si chiudevano, la gente non bussava, da una cucina all’altra si passavano i piatti…i bambini… Mi ricordo io andavo dalla mia vicina a cena… anche mia figlia poi da piccola andava a cena… Così era un periodo di una vita in comune. Non si parlava di socializzazione perché era la vita di ogni giorno. Eravamo tutti insieme, no? E poi la scuola…

(Ci può dire qualcosa di questo appartamento, ha detto, su in Stranga? Lei ha detto che molti vicini, era una palazzina immagino?)

Sì, sì. 

(E questa palazzina, lei ha detto che molti vicini erano fiumani. Ci può dire qualcosa sul fatto che molti di questi probabilmente andarono via e chi venne? Che tipo di situazione c’era all’interno del luogo?)

Era una comunità. 

(Quanti appartamenti c’erano?)

Un sei appartamenti forse. Perché noi abitavamo al piano terra, poi c’era un’altra entrata, con due piani. Non me… Però tutta la casa era di fiumani. Il numero 20, 22 e 24. E poi, su, anche, fino al scuola. Ma anche adesso molti fiumani… 

(Ma via Trieste?)

Via Trieste, sì… qualche fiumano è rimasto. E avevamo un cortile bellissimo in cui giocare. E non so, non ricordo, ricordo..

(Durante l’Esodo, le opzioni, molti se ne andarono?)

Guardi, io sono nata in una famiglia di optanti. Quando mia madre ha chiesto la cittadinanza italiana… ha richiesto la cittadinanza italiana, il console Di Luigi, il primo console, le ha fatto i complimenti. Le ha detto: “Signora sono sorpreso che abbia sopportato tutto questo.” Insomma, noi abbiamo un plico così di [mima un grande quantità di documenti] opzioni rifiutate. 

(Si può dire come mai? Se sa il motivo per cui furono rifiutate?)

No, quelli scrivevan “si rifiuta” e siccome il cognome era Benasich, in -ch, tac. La formulazione era che la lingua non era l’italiano, no? Insomma nel ’53 ricordo erano brutti momenti, perché? 

(Ci arriveremo al ’53. Ancora alcune cose sul rione…)

Ah, ma io sono affezionata a quella casa, ai ricordi. Era la signorina Lori, signorina di buona famiglia, che dopo la guerra non ha mai lavorato prima. Allora faceva la sarte. La Mimmi che mi forniva le velette per i carnevali, i carnevali, vi ho detto, che era proibito circolare. Allora, si andava di casa in casa. Comunque mi sono mascherata sempre. 

(Scusi un attimo. Era proibito circolare a Carnevale?)

Circolare a Carnevale. 

(Da quello che si ricorda. In che senso? Non si poteva festeggiare?)

Ma no, queste situazioni non hanno spiegazioni. Il Carnevale era proibito perché sotto la maschera poteva nascondersi… 

(Un nemico del pubblico?)

Un nemico del pubblico. Ma figurati eravamo… non so, io avevo sei-sette anni, un anno io e la mia amica Isa… io avevo ricevuto un pacco dall’America e mi ero mascherata in damina. Bellissima. Con una borsettina. E siamo andate fino in Corso – tutta Stranga ci cercava. Abbiamo fatto dalla sua nonna che ci ha fatto quelle… hmm…

(La dise in fiuman)

Sì, ma non me vien. E insomma, siamo arrivate a casa alle undici di sera. Tutta Stranga era in allarme, noi siamo arrivate fino in Corso che era proibito dalle famiglie. Stranga era in periferia, ci era proibito andare da sole fino in centro. Al massimo arrivavamo fino al cinema Viševica alla rappresentazione delle due e,  siccome non avevamo soldi, compravamo le prime file e assistevamo con la testa in su alla proiezione. Insomma, erano giorn.. anni bellissimi.

(Io volevo chiederle, invece, se ricordava, ma forse era troppo piccola nel ’49, l’abbattimento della chiesa in Giardin Pubblico?)

No. Però so tutto perché noi avevamo ancora i vetrini. Sa che i fiumani si erano presi, non so, un sasso, quel… mia nonna aveva conservato un vetro verde. Guardi, mi ricordo come allora che poi dopo si è perso non so… probabilmente finché nonna era viva… e dopo si è perso insomma. E comunque del ’53 mi ricordo perché mia nonna mi accompagnava a scuola perché ci prendevano a sassate, urlando “fascisti” e così. Era un brutto momento. Comunque… 
(Lei si ricorda bene di questa…)

Sì, mi ricordo bene perché ero… dovevo essere accompagnata a scuola.

(Fino in Gelsi. Era molto vicina, in effetti…)

Era vicina ma comunque devi attraversare un piccolo tratto del Giardin Pubblico, no? Eh, insomma…

(E succedevano queste cose. Lei si ricorda che… erano giovani ragazzi che…)

Sì, ragazzi, nostri coetanei. Sì, loro avevano preso possesso della scuola… la vera scuola Gelsi, giù in via dei Gelsi e noi andavamo su. Era quel periodo, mi ricordo, adesso dov’è l’osteria “Stranga” c’era una fila di piccole bottegucce. Un muro. Poi abbattute così e lì avevano abbattuto le insegne, quello mi ricordo perché probabilmente guardavamo o non so. 

(Le insegne in lingua italiana?)

Prego?

(Le insegne in lingua italiana?)

Sì. Nel ’53, no? Hanno abbattut… c’era un bandaio

(Quando…)

Prego? 

(Quando le gridavano “fascista,” lei era bambina, aveva?)

No, probabilmente andavo prima…

(Sette-otto anni. Che cosa…)

Ma non si capiva molto perché, nelle nostre famiglie, e con la questione dell’esodo o dell’opzioni e così, era un tabù. I bambini non assistevano a questi discorsi così che… non mi ricordo se qualcuno questo dell’abbattimento delle insegne probabilmente ho capito molto più tardi, ma in quei momenti nessuno ti spiegava niente. Al massimo la nonna mi diceva di star attenta e così.

(Ma i coetanei che le gridavano “fascista” immagino che prima giocava con loro? Erano bambini croati, no?) 

Ma sì, ma là, nel punto in cui sono andata io, c’erano assai pochi bambini croati perché, anzi… hanno imparato tutto il fiumano con noi perché sennò non giocavano, no? 

(Quindi le famiglie?)

No, questo non mi ricordo molto. 

(Quindi, comunque della famiglie arrivavano e dei bambini nuovi arrivavano, però la lingua d’interazione era il fiumano?)

Era il fiumano se volevano giocare.

(All’inizio…)

All’inizio, perché noi eravamo un numero preponderante, no? Eravamo moltissimi, no? Io ho fatto la prima classe in due sezioni che poi ancora con le opzioni la classe si è sfoltita.  

(Quindi, agli inizi, quando lei ha cominciato la prima, c’erano due prime in lingua italiana?)

Sì. 

(Alla Gelsi?)

Sì. 

(E, però, il luogo dei giochi era…)

Il cortil. 

(Il cortile, quindi dove abitava proprio?)

Sì. Avevamo, non so, dei sassi a forma di cavallo, giocavamo… i maschi giocavano, si arrampicavano. C’erano molti alberi. Insomma, un’infanzia felice, insomma posso dire.

(Spensierata…)

E spensierata. Ho dei bellissimi ricordi.

(E invece il croato quando ha cominciato a parlarlo?)

Ma non mi ricordo [ride]. Non posso ricordarmi perché non lo so neanche oggi. 

(Solo a scuola?)

Probabilmente solo a scuola, sì. 

(Quindi non c’erano interazioni, almeno per molti anni in cui lei aveva occasione…)

No, no. Perché anche eravamo in molti e poi le famiglie fiumane erano… si frequentavano tra sé. Non era che si aprivano alla società, eccetera. Almeno il primo anno. Almeno noi, perché gli optanti erano guardati con…

(Sospetto.)

Con sospetto, sì. 

(Questo anche all’interno della comunità italiana?)

Ah no. Questo non me lo ricordo… probabilmente sì, perché chi poteva sapere? Solo i fiumani, uno dell’altro, no?
(Ma all’interno della sua famiglia ristretta c’è qualcuno che è riuscito a optare? Una sorella della mamma/fratello?)

Non mi ric… Credo, credo, qualche cugina di mia madre e la zia, che è la sorella di mia nonna, non aveva… non aveva nessuna possibilità di ricevere il passaporto. Ecco, questo mi ricordo, la zia Giuseppina. E poi sì, le opzioni niente, e allora poi non so come si è procurata un passaporto e il tipo del terzo rione, di cui non voglio fare il nome, le ha detto che… le sue figlie erano già in Italia, lei voleva raggiungerle, le facevano ostruzionismo, poi ha ricevuto sto benedetto passaporto  e il tipo le ha detto: “la fermeremo in confine” così che me ricordo che mia nonna le teneva el brodo caldo sicura che l’avrebbero fatta ritornare. Ma no, non è vero. Ha raggiunto le figlie ed è morta a Milano. Insomma erano, ma credo che… di questi episodi… ho avuto coscienza molto dopo. Anche quando oramai si parlava di queste cose, perché prima, prima sicuramente no. 

(Cioè quando si parlava di queste cose?)

Ma no, probabilmente ero già… probabilmente ero già adulta. No, adulta, no, ma sì, sì. 

(Già lavorava?)

Probabilmente già lavoravo. 

(E delle manifestazioni in piazza Adria?)

No, di questo non so niente perché noi, ti ho detto, noi stavamo in Stranga. 

(E altre cose della Gelsi, si ricorda? Ha qualche episodio? Di qualche persona che ha il piacere di ricordare, come una maestra? O come professori, un po’ più avanti? O compagni?)

Posso ricordare l’insegnante Elda Pindulich che era la mia direttrice al tempo in cui andavo… e credo che era direttrice anche quando… quando ho iniziato la scuola a mia figlia, si chiama Carola. 

(Che ha fatto anche lei la Gelsi?)

Ha fatto la Gelsi, ha fatto il Liceo, e anch’io fatto il Liceo, e poi lei si è laureata in informatica a Udine. 

(E quindi lei diceva di Elda Pindulich, che ricordi ha della direttrice?)

Ma io ho dei bellissimi ricordi. Adesso io… Ecco, per esempio, non avevamo il parquet, avevamo…

(Il terrazzo?)

No, no. Il legno, tavole di legno. Sai e quando si cadeva, perché erano oliate, non so, di qualcosa di scuro.

(Questo a scuola?)

A scuola. E allora se cadevi ti macchiavi e poi a casa era… insomma, quello mi ricordo e dovevamo, alle volte, portare qualche pezzo di legno perché avevamo le stufe. Insomma, l’ultima mia maestra, la Maria… è morta poco tempo fa, aveva quasi cent’anni…

(La Blecich)

Sì, la Maria Blecich. Ecco. Poi ricordo era una maestra Radovich che era assai assai buona. 

(Di che cosa?)

Delle elementari. Più tardi avevamo… Ma noi siamo stati una generazione fortunata perché abbiamo approfittato degli insegnamenti dei vecchi insegnanti. 

(Del vecchio sistema?)

Del vecchio sistema, sì. E soprattutto vedo la differenza, adesso mio fi… mio nipote fa l’esame di maturità, ha finito… vedo la differenza, perché anche attraverso mia figlia potevo vedere… noi abbiamo avuto dei professori bravissimi. Non avevamo libri però noi abbiamo avuto sempre un sostegno e la cosa più interessante, secondo me, è che loro ci hanno dato anche… ci hanno insegnato a vivere un’educazione… noi abbiamo… seguendo, non so, questi quiz alla televisione, così… Noi abbiamo una conoscenza più vasta della cultura generale di molte altre nazioni, credo…  Insomma, posso confrontarmi solo con l’Italia. 

(Marko Medved: Mi può spiegare, lei ha detto che non c’erano…)
(Gianfranco Miksa: Non c’erano libri…)
(Marko Medved: Eh, come facevano?)

I primi libri li abbiamo ricevu… Eh, c’erano dispense ciclostilate e poi i professori dettavano. Insomma la Maria Iliasich, professoressa d’italiano, lei… ma insoma…

(Questo al Liceo la Ilijasich?)

Sì, già in Liceo, sì. 

(Questo sia negli ultimi quattro anni alla Gelsi che in Liceo? Molte dispense, molte…)

In elementari, sì. Avevamo un’antologia, insomma, ho dimenticato. E i primi libri erano in italiano, ormai ero in quarta, alla fine. Però non mi ricordo.

(In quarta del Liceo?)

Del Liceo. 

(Quindi tutta la sua carriera l’ha fatta, fondamentalmente, con pochissimi libri?)

Con pochissimi libri però con bravi insegnanti e professori. 

(E del Liceo, invece ha cominciato a dire adesso qualche insegnante, la Ilijasich o altri di cui si ricorda qualcosa…)

Ma posso nominare tutti i professori. 

(Ci dica un po’ di nomi, sì)

Romolo Venucci, per esempio, che ci dava del Voi. 

(Cosa facevano col Venucci, per esempio?)

Beh, facevamo di tutto. Con lui e con il professor Schacherl. Perché erano coloro che reagivano, capisce? Gli altri…
(Reagivano in che senso, scusi?)

In senso… sa, ci… ci… insomma reagivano. Cominciavano a gridarci, sgridarci, e sa com’è, no?

(Dunque reagivano alle vostre…)

Sì, alle nostre provocazioni. Beh sa che un giorno eravamo già in quarta, credo, abbiamo scioperato. Tutta la classe abbiamo raggiunto il parco su e la bidella la chiamavamo “scheletrino,” piccola, e ci ha raggiunto e ci ha intimato di tornare perché il preside l’aveva mandata a cercarci.

(Al parchetto sopra al Liceo?)

Al parco Vladimir Nazor è adesso, non so…

(Marko Medved: Ma di Schacherl che ricordi ha, come intellettuale proprio di alto livello?)
(Gianfranco Miksa: ex combattente…)

Ma lui… con lui abbiamo imparato molto. Sai perché? Avevamo delle… lui ci faceva sociologia, mi sembra, e logica, filosof… sì. Ma con lui potevi parlare di tutto, soprattutto, si parlava, sì con Schacherl. Solo era ormai stanco di tutto e noi lo provocavamo e insomma facevamo di tutto. 

(Si parlava dei problemi anche della società, dell’essere umano, di cosa…)

Sì, soprattutto…

(Politica?)

Non credo, politica, no. 

(Criticava il sistema?)

No, no. 

(Ma di marxismo si parlava?)

Marxismo…

(Con Schacherl, per esempio, si ricorda? Faceva filosofia anche in questo senso?)

Ma no, mi ricordo, una volta, il preside ci ha mandato a una dimostrazione in Corso, non so, e sono cose che veramente non mi ricordo. 

(Chi era il preside?)

Ilijasich, Corrado Ilijasich. 

(E mi dica un po’ Schacherl parlava dei suoi anni da partigiano?)

No, no.

(Mai?)

No.

(Non raccontava qualche episodio?)

No, non mi ricordo, no. Tra noi non si parlava di politica, neanche a scuola. Insomma, noi, comunque… noi siamo stati educati così al Liceo… Insomma, noi eravamo orgogliosi, non si… E, per esempio, eravamo in molti buoni rapporti con il Ginnasio croato. Comunque noi eravamo trattati sempre un po’ meglio, credo meglio.

(In che senso buoni rapporti? Ci racconti di questi buoni rapporti. Ha qualche ricordo in particolare? O mi spieghi che significa “buoni rapporti” con quelli del Ginnasio croato?)

Non so, ci si frequentava anche fuori del Liceo, passando per il Corso. Insomma, non erano rapporti istituzionali, erano piuttosto amichevoli, così su base privata. 

(E in quel caso come parlavate con questi ragazzi del Ginnasio croato?)

Credo in croato.

(In croato?)

Credo, non mi ricordo.


(Non so se conosceva qualcuno che è finito a Goli Otok?)

No, no. Ecco di questo non si parlava niente. Sparivano i fiumani… Alla Gelsi, ecco Antolovich, era il primo che è sparito. Allora si mormorava: “i xe andà profugo.” E poi Giorgio Chero (?). Guarda certi nomi mi sono rimasti impressi. Insomma altri…

(Erano compagni delle elementari?)

Delle elementari, sì. Perché noi non avevamo contatti da bambini con gli altri fiumani della città. Ecco, per esempio, noi dicevamo “andaimo in città” perché eravamo piuttosto in periferia. 

(E c’erano anche dei compagni della scuola nelle sezioni croate? C’erano già le sezioni croate?)

Sì, sì, sì. 

(E con loro? Si giocava anche? Oppure non si ricorda com’era?)

No, con i nostri vicini di casa ma non avevamo contatti. Ma anche perché le scuole erano divise. I croati sono andati nella…

(Podmurvice)

Sì, Podmurvice. E noi allora eravamo divisi dal parco, no?

(Quindi la sua sede non aveva, in quel momento, sezioni croate? La Gelsi?)

Ma non mi ricordo. Credo che no. Non so perché probabilmente non mi interessava. Non era accaduto niente che mi facesse ricordare, non credo. 

(E com’è che le persone sparivano? Quali erano le spiegazioni?)

Ma non si davan… Gianfranco, eran anni in cui non si davano spiegazioni per niente. E l’unica roba era… si diceva, ecco, “xe andà profugo.” Ecco, con questo si spiegava tutto. 

(Era la formula, diciamo…)

Era la formula, sì. Probabilmente da bambini sentivamo, ma insomma erano certi discorsi un tabù. Anche se sentivi qualcosa, facevi fi… era niente, passavi oltre. Per questo, forse, io non ho complessi perché l’aria che rispiravo in casa era…

(Serena…)

Serena, sì. E con tutta quella… coi vicini, io non ricordo… non ricordo momenti brutti. Piuttosto momenti belli, sì. E probabilmente anche le mie colleghe di scuola, le mie amiche, sentono lo stesso perché non si parlava di queste cose. 

(E gli svaghi? Per esempio, lei prima ha parlato del cinema. Ci racconti un po’ del cinema. Cosa andavano a vedere? Da quanto cominciò ad andare al cinema?) 

E ma probabilmente poteva essere in settima-ottava perché prima non ci dovevamo muovere soli e il cinema … (30:12) era il più vicino, no?

(Cosa andavano a vedere, per esempio?)

Ma non so, mi ricordo i film degli indiani, sai quei western e così. Andavamo con la Maria Kenda (Chenda?), la mmm… e ancora due sorelle che non mi sovviene il nome. Forse dopo, ma… 

(Teatro?)

Prego

(Teatro…)

Ah, il teatro ho cominciato ad andare… io sono andata da sola in centro quando ho cominciato il Liceo. 

(La prima volta?)

No, la prima volta. Ma da sola. Non c’erano bus, non c’era niente. La facevi a piedi, no? E allora, ecco, sì. E dopo di allora era in teatro. Poi erano i pomeriggi danzanti nel Circolo Italiano di Cultura. E in teatro andavo con: Mariella Pizzinich, Claudia Pilepich, Daria Malinarich… Allora abitavano vicino alla scuola e un po’ più giù. Allora io le aspettavo un’ora prima già pronta, in portone, perché la mamma mi lasciava andare a teatro se c’erano loro. E allora arrivavano signorine ben vestite, i miei idoli, e con loro andavo…

(Ma per vedere cosa: musica o drammi al teatro?)

No, al teatro si seguiva il Dramma italiano. Era obbligatorio. Nota bene, per i liceali. Non c’erano scusanti. Ti presentavi e basta senza molte discussioni. Poi con loro credo che andavo anche i pomeriggi danzanti dell’orchestrina degli Squarcia. Allora: Franco Squarcia, Milli Squarcia, Peppino era ancora giovane. Insomma, io ho dei bellissimi ricordi. 

(E si ballava?)

Si ballava, sì. 

(A che ora si andava?)

Prego?

(A che ora si andava?)

Probabilmente per le quattro, non so. Erano pomeriggi. E poi avevamo anche lezioni di ballo ma non so come si chiamava… Era un ballerino del teatro che ci dava lezioni di danza. 

(Volevo chiederle un’altra cosa. Si ricorda lo stato di degrado della Città Vecchia? Cioè il processo di degrado della Città Vecchia?)

Eh dopo, perché io prima di… fino al momento che mi ero impiegata, io non ero entrata in Città Vecchia. 

(Neanche quando andò al Liceo, rapporti con la Città Vecchia?)

No. 

(Marko Medved: ma perché?)

(Gianfranco Miksa: era zona vietata?)

Era zona vietata da casa, no? Noi non frequentavamo la Città Vecchia. 

(Dai suoi genitori?) 

Sì, vietavano. E come ci vietavano di andare in centro e così… eh, ma per l’amor di Dio in Città Vecchia non si doveva…

(Ma qual era il motivo? Che eran persone...)

Sì, perché la Città Vecchia era probabilmente abitata da gente così. Non so. Non potrei dirti. Insomma, era proibito e basta. Non c’erano spiegazioni. Ma nelle nostre case, nelle nostre famiglie, non si davano spiegazioni ai bambini. Si ordinava e basta, e noi obbedivamo. Non era…

(E al Liceo? Lo stesso comunque c’era un po’ di remora?)

Al Liceo, non mi ricordo, mi ricordo Diana abitava in… ecco, una famiglia che ho frequentato durante gli anni del Liceo. Abitava in… adesso… vicino alla sede della radio. Ecco quella famiglia frequentavo ma non mi ricordo… poi i Bergher questi loro non erano… erano vicino al teatro.  Abitavano vis-à-vis al teatro Zajc. Ecco, ma in Città Vecchia io non mi ricordo quando ho messo piede. Senti, probabilmente quanto ho cominciato a lavorare, non so. E no i primi anni perché i primi anni io ho fatto gavetta in cronaca nera. Dunque passavo per la Città Vecchia e c’erano ancora, sai, tutte quelle donnine, eccetera eccetera, l’osteria al Gallo e così. 

(Questo metà anni sessanta ancora?)

Eh no, no, erano i tardi anni sessanta perché io ho cominciato nel ’64… nel’64 mi sono diplomata e già La Voce cercava collaboratori. E ci siamo presentati in dodici. 

(A un concorso?)

 Ma no… sì.  E siamo rimasti, non so, in quattro-cinque. Non mi ricordo. Ecco e allora ci avevano detto che avremmo potuto frequentare l’università, agevolazioni di qua e di là… [esprime chiaramente una perplessità] quando abbiamo incominciato a lavorare non c’erano niente. Se ce la facevi privatamente ma in Voce non si doveva parlare del privato e non si doveva, più tardi, se avevi figli o famiglia, anche niente perché l’importante era solo lavorare. 

(E quindi, però, lei si iscrisse all’università?)

Mi sono iscritta, sì, all’università di economia e poi ho dato un paio di esami e poi mi sono fermata. 

(Ma non riusciva a seguire?)

No, ero ormai impossibile…

(Lavora a tempo pieno…) 

Sì, poi nel ’65, quando è stata inaugurata la facoltà di Giurisprudenza mi sono iscritta, ma avevo ormai famiglia, marito e figlia, però sono arrivata fino al quarto anno. E al quarto anno, non mi ricordo perché ho lasciato tutto. 

(Questo che anni erano ha detto?)

Nel ’65 si aperta la facoltà. Mi sembra nel ’65… Comunque quando si è aperta io il primo anno… però non ho finito niente. 

(E la gavetta a La Voce del Popolo?)

Ah quella è una storia proprio… proprio… Oggi è gli ultimi arrivati a La Voce hanno il diritto di firma, noi dovevamo sputar sangue per avere il diritto alla fi…prima alle iniziali, allora siamo così: di giorno eravamo in redazione; al pomeriggio in correzione, giù nella tipografia col piombo, tuo papà e così, con Gianfranco Miksa e tutti gli altri… mamma mia, la Clelia, eh ho dimenticato i cognomi. Insomma, abbiamo avuto la fortuna anche di avere degli insegnanti e dei giornalisti che ci hanno insegnato molto. Ma erano in pochi quelli che ti insegnavano, degli altri dovevi rubare perché erano piuttosto cattivi coi giovani, assai. 

(Chi è che insegnava? Qualcuno che era molto a disposizione, invece, che si ricorda?)

Uno che era veramente tra coloro è Vidotto e Luciano Giuricin… Loro erano più… E poi, ogni giovane, era… accompagnava i cronisti più anziani per l’Istria, eccetera. Così imparavi il mestiere, sì. E io ho avuto, come capo, Oscar Pilepich, il primo… ho avuto molti capi… e sono rimasta sempre in cronaca fiumana e lui mi ha introdotto in tribunale e ho seguito la cronaca nera e la cronaca giudiziaria per moltissimi anni. Per poi passare ad altri incarichi man mano che arrivavi a una qualifica, eccetera. 

(Cronaca nera, ci dica un po’ cosa si ricorda dell’esperienza…)

Mi ricordo moltissimo…

(E ci dica)

Io avevo una bambina piccola, comunque noi seguivamo le inchieste. Sai diciamo in casi di assassini e così. E accompagnavamo la polizia, il medico legale, eccetera. Abbiamo lavorato moltissimo sul terreno. 

(Si ricorda qualche caso, in particolare, che le viene in mente adesso?)

Ho seguito il caso dell’aereo che è bruciato…

(Gianfranco Miksa: Siamo al settanta…)
(Marko Medved: Inizio anni settanta, mi sembra…)

Sì, negli anni settanta.

(La era accaduto a Veglia)

A Veglia, sì. 
(Nell’aeroporto di Veglia.)

Sì e mi ricordo erano gli anni in cui moltissimi… d’estate, c’erano moltissime avarie e moltissimi turisti morivano in strani incidenti. Comunque incidenti in mare, no?  Perché andavano col maltempo in mare e così. Mi ricordo di un incidente accaduto ad Arbe e mi ricordo che c’ero io e il mio collega, Abram Nevio - morto a Pola, più tardi di malattia. Ecco, c’erano quattro cadaveri mi sembra, così stivati in una chiesa, ecco. E poi… Sì?

(Attorno agli anni settanta c’è stato anche un grosso incidente all’ospedale di Sušak…)

Ah sì, quello coi bambini, sì. Ma di quell’incidente non mi ricordo molto. 

(Non si ricorda?)

No. Non mi ricordo molto. So che c’è stato ma non mi ricordo. Ma sai, seguendo la cronaca nera, poi ti indurisci perché non vedi il cadavere, insomma una vittima, eccetera ma pensi solo al lavoro.

(Molto stressante, no? Si fa la pellaccia, no?)

Si fa la pellaccia. 

(E mi dica un po’, omicidi?)

Omicidi… 

(Che ha seguito… che ha dovuto scrivere, prego…)

Ma non mi ricordo. Non mi ricordo i particolari, guarda. C’erano stati tanti omicidi probabilmente. Li seguivo soprattutto… mi piaceva lavorare con Graziella Tatalovich, la mia collega.

(Fotoreporter…)

Fotoreporter, storica, de La Voce. 

(La prima fotoreporter donna nella Jugoslavia.)

Sì. 

(E gli omicidi?)

Ma gli omicidi non mi ricordo.

(Certo, ha preferito dimenticare, chiaro. E mi dica come mai, subito, all’inizio, la gavetta con la cronaca nera?)

Probabilmente, non so, sarà stato un caso. 

(Non andava la gavetta da giornalista che andava da settore a settore?)

Sì, ma io sono entrata in cronaca fiumana e lì sono rimasta. Non so perché.

(Cronaca nera, non fiumana?)

No, il reparto era cronaca fiumana.

(Cronaca fiumana…)

… e io facevo cronaca nera. Il settore. Perché, non so, era la cronaca culturale, il settore culturale, l’istriana, lo sport, la politica  e la fiumana, no?

(Certo. So che l’usanza era che ogni giornalista doveva scrivere per tutti i settori. Andava da un settore all’altro. Da una redazione fiumana, redazione polese, non c’era questa abitudine ai suoi tempi?)

Sì, era questa abitudine. Ma io non ho fatto.

(Non nel suo caso.)

No. Non nel mio caso.

(Direttamente in cronaca nera?)

No, in cronaca fiumana. Così si chiamava il settore.

(E quanti anni è rimasta in cronaca fiumana?)

Sono rimasta trent’anni. 

(Dall’inizio alla fine?)

Dall’inizio alla fine.

E poi… no, gli ultimi cinque anni ho lavorato a Panorama.

(E prima ha menzionato Città Vecchia e le signorine…)

Sono le prostitute, sì. Ma erano… passando, sai, io facevo da sotto la Torre, Calle Ca’ d’oro (?) e andavo in tribunale, no? E dov’è adesso il bar, come si chiama…

(Primijer…)

Primijer! Vis-à-vis c’era una casa che ora probabilmente non c’è più e un’osteria. Un’osteria in cui stazionavano queste prostitute. Ma proprio di infimo grado. Ecco, quello mi ricordo e…

(Che tipo di persone andavano in queste osterie? Quelli che navigavano?)

Ma sì. La città era una vera città. Adesso non è neanche un paese. Senti, se una città di porto non ha una puttana che cammina per la riva, la città non vive. Quella volta erano gli anni in cui  venivano le navi in numero… Marinai a ogni passo. 

(Abbiamo menzionato le prostitute, gli omicidi, invece la droga?)

No, non si parlava di droga. Non c’era. La droga è venuta dopo, credo. Molto dopo. 

(Qualche altro tipo di cose come che seguiva, come cronaca, che si ricorda? Ù)

Sì, e dopo sono passata alla cronaca politica sai perché dovevi avere una certa qualifica per poter progredire, no? Io ho fatto cronaca nera, cronaca giudiziaria, molti anni. Poi ho cominciato a fare cronaca politica. Sì e parlavamo della Città Vecchia, Casa Zante, questo puoi scrivere. Casa Zante in Calle dei Canapini l’hanno sventrata veramente in un attimo e… cosa copre el tetto? 

(Le tegole!)

Le tegole, sì, le ha comprate un abitante di Cherso per la sua casa e la ringhiera del balcone è sparita. Era una ringhiera apprezzata. In calle della Marsecchia, nella Marsecia, hanno legato con le funi le travi del tetto e hanno buttato giù la casa senza tante… senza tanta storie. Le case ricostruite sono quelle di… come si chiama… adesso guarda… dov’è la prima stazione della milicija… della polizia, dietro la banca. Prego?

(Dove c’è la scuola? Nikola Tesla?)

No, no, no. Sì, sì. [si corregge] Dietro la Nikola Tesla quelle sono le case ricostruite. 

(L’architetto della Jadrogen?)

No della Jadrogen. Siamo ancosa su.

(Dove ghe xe casa Gherbas?)

No, no, più in su. Sapevo anche come che si ciamava là…

(Lì prima c’era il Collegio dei Gesuiti, praticamente?)

Sì, adesso c’è la rimessa della polizia. Così, qualcosa. 

(Sì, è la polizia. Tutto quanto è della polizia.)

(E cosa con questa zona?)

Quella casa è ricostruita secondo gli schemi…)

(Socialisti?)

Prego?

(Socialisti?)

No, no. È ricostruita così come era originariamente. Quella e la casa della Varteks.

(Però, di fronte, c’è tutto l’apparato dove c’è la banca PBZ, là ci sono adesso tante case.)

Sì.

(E lei, come giornalista, queste cose doveva seguirle? In che maniera le poteva riportare o cosa poteva riportare?)

Niente, criticavamo. Si criticava. E anche casa Gherbaz che l’ultima abitante, la Ernesta era in soffitta. Fra le macerie viveva. E il muro voleva… allora c’era una proposta di abbattere il muro del Palazzo del Governo. Questa se è ancora eretto lo si deve ad Aldo Bressan, che ha scritto moltissime critiche sul giornale. Perché volevano abbattere il muro che…

(Di cinta?)

Sì, il muro di cinta.

(Come esisteva anche per il Giardino Pubblico, vero?)

Sì, sì, esisteva ma ormai io non mi ricordo di questo. 

(E lo volevano abbattere?)

Sì, del Palazzo del Governo perché, adesso, il muro è in parte abbattuto, quel primo… il muro di contenimento della strada. Sai che passa vis-à-vis il tribunale? Lui finiva con un… con un…

(Piccolo piazzale rotondo che guardava sulla strada…)

Sì, e quello lo hanno abbattuto.

(Sì, per motivi, immagino, di traffico…)

Di spazio, di traffico e, però, c’era un progetto di abbattere anche il muro di cinta…

(E il muro di cinta piccolo c’era anche attorno allo Zajc, al Teatro Comunale?)

Non mi ricordo. Saranno stati gli anni in cui… forse ero troppo piccola. Ti ho detto che del centro non domandatemi niente perché non lo frequentavo. 

(Quindi, i giornalisti, a volte, come Bressan, avevano una capacità di intervenire sul dibattito?)

Ma senti, La Voce del Popolo era un giornale di tutto rispetto. Noi seguivamo anche, per esempio, le feste religiose. Tersatto e così. Si diceva la sagra di Tersatto però era chiaro che era la festa della Madonna. 

(E ci può dire come si trasformava, in quegli anni in cui era giornalista, la sagra di Tersatto? C’ha qualche… Perché c’erano stati momenti diversi di quest… era comunque una tradizione fiumana?)

Sì, logico.

(Non so se lei, per esempio, ci andava…)

Ma le tradizioni… Io ho frequentato la chiesa dei Salesiani, no? Ad esempio… Si andava in chiesa ma non mi ricordo di… probabilmente gli adulti avranno un’altra opinione. Noi si andava normalmente in chiesa, al catechismo e così. E avevamo ancora preti italiani. 
(Quindi era tutto in italiano?)

Sì.

(Dunque i Salesiani si occupavano dei giovani più che altro?)

Sì, come il loro…

(Fondatore…)

Sì. 

(E lei andava anche a Tersatto, in Agosto?)

Sì, con la nonna.

(Con la nonna. Ogni anno si andava su?)

Ma i Salesiani avevano ancora aperto l’oratorio. Si proiettavano film…

(Ci dica questa cosa di Tersatto. Lei quindi andava con la nonna e ha visto negli anni, poi quando è diventata anche più adulta, come è cambiata questa tradizione? Questo rito di persone, si andava di meno, si andava di più? Ci racconti un po’.)

Sì ma dopo, da adulta, non ho frequentato più la chiesa su questo. Non so molto. 

(Ma si continuava ad andare che lei sappia? Era ancora molto viva?)

Sì, sì. Ma si andava a piedi, no? 

(Ma lei come definirebbe il rapporto dei fiumani con la religione?)

Un rapporto piuttosto tiepido. Credo, secondo la mia esperienza. Sì, si rispettavano le feste e così, ma più per allegria che… Io non mi ricordo, non sono nata in una famiglia religiosa e allora…

(Quali argomenti venivano trattati a La Voce del Popolo?)

A La Voce del Popolo erano trattati tutti gli argomenti perché… i capi storici, seguivano sì, erano tutti del partito, eccetera, ma non c’era dentro molta autocensura. Non ho questa impressione. Anche se probabilmente… ma sai si sapeva quali argomenti non trattare. 

(Scusi. Censura è una cosa e autocensura…)

… E autocensura…

(… Qualche giornalista non si permette di scrivere?)

Sì, sì, ma probabilmente era questione di autocensura, sì.

(Ok. E quindi autocensura su quali argomenti?)

Non so. Mi ricordo la polemica di Paolo Lettis con Strčić, mi sembra.

(Petar Strčić, lo storico, accademico?)

Sì, sì. E con un istriano ma guarda… non registrare questo. 

(Cernia, forse?)

Cernia, bravo. 

(E non si ricorda bene su che cosa era?)

No, non mi ricordo… Era su? Su un prete… Chi è di Kringa?

(È lui Milanović.)

E forse Božan Milanović. Insomma, si toccavano argomenti… 

(Quindi c’era anche la polemica viva?)

C’era la polemica, sì. 

(Questa polemica tra Lettis e Strčić era una polemica vera?)

Sì.

(Vanni D’Alessio: E si portava avanti sul giornale?)
(Marko Medved: Ma temi scottanti, come il Trattato di Osimo, come li avete trattati?)

I Trattati di Osimo li abbiamo… ecco, ti dicevo che avevo fatto un’intervista con l’avvocato Sardos Albertini, probabilmente non avevamo ancora contatti con gli esuli. Non erano gli anni in cui… appena si aprivano forse questi argomenti… non erano istituzion… Osimo è degli anni settanta, è vero?

(’75.)

’75, sì. Mi ricordo…

(Ma lei fece quest’intervista?)

Sì…

(E si ricorda come mai? Dove la fece?)

A Trieste. 

(E lei andò a Trieste a far l’intervista a lui?)
Sì. 

(Vanni D’Alessio: E lui era…)
(Marko Medved: Ma quando? Negli anni ottanta oppure subito dopo i trattati?)

Probabilmente forse anche in preparazione dei trattati. Non mi ricordo, no.

(E si ricorda qualcosa del rapporto… cioè lei costruì questo rapporto, andò a trovarlo, anche lui come si pose nei suoi confronti? Si ricorda qualcosa?)

Sì, era un signore. Probabilmente mi ha spiegato certe cose che neanche io non sapevo, no? 

(E quindi si ricorda positivamente di questo incontro?)

Sì. Molto.

(Lei comunque era la rappresentante di un giornale che in qualche maniera erano i “rimasti” tra virgolette, da una parte, e i due rappresentanti di un mondo diverso. E questo incontro le lo ricorda piacevolmente?)

Sì. Molto piacevole. Ho fatto varie interviste. Ho fatto un’intervista col proprietario del caffè… Come si chiam…

(Illy?)

No. Quello era un istriano…

(Si ricorda quando a La Voce del Popolo iniziò a trattare certi argomenti specifici come: le foibe, l’esodo…?)

Dopo il novanta.  

(Dopo il novanta?)

Credo. 

(C’era un dibattito interno su queste cose o discussione nei corridoi? Si ricorda su questi temi più scottanti?)

No. Credo che erano gli anni delle… del “gruppo 88,” quando si è cominciato a parlare un po’. 

(Cos’era questo “gruppo 88”? Ci racconti.)

Il “gruppo 88” era la spinta dei giovani dentro l’Unione dei gli Italiani dell’Istria e di Fiume. Ma prima vi volevo dire che durante gli anni… qualcosa che mi interessa, no? Durante gli anni ’80, io sono diventata caposervizio della cronaca fiumana e ho avuto un’intensa vita sociopolitica. Ho fatto parte della camera… allora si chiamava sociopolitica, delle varie commissioni per le nazionalità, per la nazionalità italiana,  ho contributo all’apertura delle sezioni italiane di Cherso e Lussinpiccolo e vorrei Livio Toich di Cherso che era il farmacista. A lui si deve l’apertura dell’attuale Comunità degli italiani. A Lussinpiccolo, invece, tutto il merito va a Stelio Cappelli, il padre del ministro al turismo che ha sostenuto sempre l’italianità dell’isola. 

(E si ricorda questo lavoro… lei ha parlato di questa commissione per le nazionalità, si ricorda qualcosa sul tipo di dibattiti?)

Prego?

(Era a livello cittadino?)

Sì. A livello cittadino, dell’assemblea, no? Mi ricordo la battaglia per l’inserimento nello statuto della città dell’italianità autoctona con Radin. Un lungo dibattito.

(E c’erano molte resistenze?)

Mah [sbuffa indicando una quantità esorbitante].

(E come venivano fuori queste resistenze? Che tipo di argomenti di dibattito si ricorda? Gli argomenti che di solito venivo utilizzati per ostacolare l’italianità?)

Ma sì, il numero, per esempio, degli appartenenti alla nazionalità italiana. Quello era il leitmotiv. E poi sai ci trattavano come “quinta colonna” posso dirlo apertamente.

(Dell’Italia?)
Sì, perché c’hanno sempre tollerati. 

(Poco affidabili comunque?)

Poco affidabili. 

(Vanni D’Alessio: Ma c’erano anche un dibattito… Anche in queste situazioni, che poi non erano quelle che dovevano uscire fuori, il fatto che, in effetti, gli italiani di Fiume non erano, in qualche maniera, veri italiani, il fatto dei cognomi in forma slava… C’erano anche in sede politica queste specie di provocazioni?)

(Gianfranco Miksa: Italijanaši…)

Italijanaši, sì. 

(Chi che utilizzava italijanaši?)

Ma tutti ignoranti. È logico.

(Ma anche in questo tipo di commissioni c’erano…)

C’erano resistenze, sì. Sulla disposizione della bandiera e tante cose. 

(Bandiera storica?)

Dell’Italia. Perché un tempo l’Italia… la bandiera italiana sventolava sul municipio, sai? Sì, nell’assemblea, e dopo… avevamo molti più diritti prima che di adesso no? 

(Si ricorda in quale occasione venne tolta questa bandiera?)

Credo dopo gli anni novanta.  

(Dunque la bandiera italiana con la stella rossa?)

Sì. Sventolava sul…

(Municipio.)

Sì, dell’assemblea. Sul balcone di Radio Fiume. E non so dove altrove. Credo su scuole, istituzioni e così. 

(E in questi ambiti politici c’era chi era più…)

Ma guardi io ho fatto quattro anni, sempre negli anni ottanta credo, come ufficiale di stato civile. Dunque, se volevi sposarti in italiano subentravo io e ti sposavo in lingua italiana che era un diritto fondamentale. Andavi al comune e potevi parlare in italiano. Si trovava sempre qualcuno che parlasse… senza traduttori. Gli stessi diritti li avevi presso la polizia e il tribunale. 

(Quante coppie ha sposato?)

Oh, ho sposato molte coppie, sì. E poi io sposavo in croato e in italiano, sai. 

(E solo in italiano?)

Ecco ho sposato, mi sembra, il Giuricin.

(Insomma, c’era questo diritto ma non troppi lo richiedevano?)

Sì, ma dopo, gli ultimi anni, la gente ha cominciato a richiedere, come no?

(Ma era una cosa degli anni ottanta? Una cosa che venne fuori anche quando lei era…)

No, no, anche prima li sposav Valerio Zappia (?) che era il nostro ex diretto dell’EDIT. No, no, i diritti erano molto più ampi. Checche ne dica la politica oggi. 

(Senta lei ha nominato… siccome in queste interviste non ne abbiamo parlato, questo “gruppo 88”… Nelle interviste non è mai stato…)

Negli anni ’80 io ero presidente della consulta delle comunità italiane del Quarnero. In questa ottica abbiamo aperto le sezioni di Cherso e Lussinpiccolo e in quegli anni, nell’88, c’è stato il grande passaggio dall’Unione degli Italiani dell’Istria e di Fiume all’Unione Italiana con a capo Tremul e alcuni altri. 

(E questo “gruppo 88” che cos’era? Ci racconti un po’.)

Il “gruppo 88” si era costituito per…

(Attorno alla rivista “La Battana?” No?)

No, non c’entrava “La Battana.” Il “gruppo 88” era piuttosto di istriani che avevano scalzato Borme. E allora perché si diceva che l’UIIF era del partito che probabilmente… no, probabilmente, che era. E, allora, con i venti di democrazia, hanno costituito l’Unione Italiana.

(E il gruppo ’88 che posizione aveva in questa situazione, si ricorda?)

Il gruppo ’88 ha fatto tutto. 

(Avrebbero, dunque, voluto difendere Borbe?)

No, no, era contrario. Allora era presidente Bonita… mi sembra… dell’UIIF.

(Ma il caso Borme, che poi fu un caso che per due occasioni venne fuori, sia inizio anni ’70 e poi più avanti, lei come se lo ricorda all’interno de La Voce? C’erano discussioni?)

Non mi ricordo molto. Mi ricordo che… non mi ricordo il caso Borme… Borbe era finito in prigione? Non mi…

(Era stato defenestrato…)

Sì, sì, sì. Per la questione anche del centro di ric… no, non credo che era Borme. Credo che era Radossi dopo al centro di ricerche storiche… Ma sempre c’erano episodi così di frenare gli italiani. 

(Senta ci dice, invece, del rapporto tra fiumani e istriani? Come l’ha visto come giornalista anche?)
Ma era un rapporto così, insomma, a dirla tutta, i fiumani si ritenevano superiori agli istriani. Detto a chiare… era così. 

(E gli istriani non la vivevano bene questa cosa?)

È logico. È logico. Anche noi reputavamo che fino a quando erano alla presidenza dell’Unione (dell’UIIF) i fiumani stavamo meglio che dopo quando le redini sono passate agli istriani, compreso oggi. E non mi piace assolutamente la politica attuale e del gruppo nazionale no.

(Paolo Lettis…)

Paolo Lettis era un grande giornalista. Era subentrato a Raonich, quando Raonich è morto. Erano quegli anni in cui mi sono impiegata a La Voce, credo. Comunque Paolo Lettis è stato un grande caporedattore e poi anche lui scalzato dal posto. Anche per una question politica che non me ricordo adesso. È venuto in cronaca a fare il caposervizio e lui mi ha insegnato moltissimo, così che dopo io ho assunto questo incarico. Era un uomo di una vasta cultura, però io ricordo con affetto tutti gli altri capi. Erano terribili però ci hanno insegnato qualcosa. E ricordo anche Zappia come direttore, però i nuovi arrivati avevano poco contatto con i capi, sai? Ci tenevano alla larga e non ci consideravano. Così che io molto tempo ho creduto che Nicoletto, che era il fattorino, in vestito blu e cravatta, fosse il caporedattore perché Paolo Lettis non era… era piuttosto così non teneva molto a…

(all’immagine…)

All’immagine, sì. Invece Nicoletto era il nostro fattorino così sempre ben vestito. 

(Quali erano le abitudini dei caporedattori? La mattina si davano i titoli? Gli argomenti?)

Sì, era… ogni giorno c’era il collegio. 

(Come funzionava questo collegio?)

Credo che funzionava così che i capi si riunivano col caporedattore e si decideva cosa mettere in giornale. Come dappertutto credo, no? 

(Lei ne ha fatto parte, no?)

Sì, io ne ho fatto parte dopo con… a quel tempo era caporedattore Mario Bonita. 
(Ci racconti un po’ del collegio, dei suoi tempi, di qualcosa…)

Ma sì. Non erano molti… credo che qualche azzuffatina così, insomma, qualche tiratina di orecchi…

(Com’era come caporedattore Bonita?)

Bonita era… democratico piuttosto. Non era molto… Bonita è stato fatto saltare col… dopo il discorso sul tunnel del Monte Maggiore. E anche, a proposito del tunnel, Paolo Lettis credo che sia saltato quella volta. Perché ha scritto che il tunnel sarebbe servito per coltivare gli champignon. Era contro il tunnel del Monte Maggiore. Anche lì era una grande politica. Ma guarda io non mi ricordo certe cose le ho dimenticate.

(E queste critiche esponevano…)

… esponevano, sì. Logico. E sai, dopo erano chiamati al Komitet, eccetera. Non era così facile. Erano gli anni in cui… ma non mi ricordo… erano gli anni in cui, per esempio, un lettore poteva entrare e venire in redazione e fare le sue critiche. Era accettato, eccetera. Non era, ecco, per esempio, c’era una signora che era convinta che il postino le fregasse La Voce e ogni volta che non riceveva La Voce, si presentava in quinto piano del palazzo, pretendendo la sua copia giornaliera. Ecco così, cose simili… Negli anni ’80 ero, ho detto già, presidente della consulta delle comunità del Quarnero. E poi, per due-tre mandati, ero vicepresidente dell’esecutivo sotto la presidenza di Agnese Superina, mia cara, carissima amica, e di Roberto Palisca. Abbiamo fatto cose bellissime tra cui il primo raduno…

(Degli esuli fiumani?)

Il primo raduno dei liceali. E poi… di che anno era il raduno degli esuli? Con trecento presenze… 2016? 

(Così, qualcosa, anche il 2014 mi pare.)

Parecchi anni fa tanto che adesso Rosanna Giuricin, de La Voce di Fiume, ha messo l’annuncio che si sarebbe tenuto il primo incontro degli esuli a Fiume che non è vero perché sarebbe stato il primo incontro dell’associazione degli esuli, ma non degli esuli. Abbiamo avuto un grande avvenimento con la fanfara dei bersaglieri per il Corso, una cosa spettacolare, tre giorni di grande festa. 300 presenze, gente è venuta da ogni parte dell’Europa, dagli Stati Uniti, dal Brasile. Una esperienza meravigliosa. 

(Come fu organizzato questo evento? Si ricorda in che maniera?)

Sì, mi ricordo benissimo perché ho fatto parte dell’organizzazione. 

(E come scelsero anche le attività? Che tipo di eventi furono previsti e come…)

Era, addirittura, il sindaco, quella volta, è venuto in comunità a salutare gli esuli perché di solito per San Vito lui riceve in municipio gli esuli. Così era una grande festa. Un’atmosfera incantata anche di gente che non si è vista da anni enormi. Si è rivista, si è rincontrata. No, era una bella festa. Abbiamo fatto un numero speciale de La Torre… Sono stata, per un sette anni, caporedattrice della rivista La Torre. Sì, ho fatto abbastanza attività in comunità con arrivi dall’Italia, con Smaila che è venuto… ci ha regalato una serata indimenticabile. Umberto Smaila ha fatto la gioventù in Bagno Riviera. Un altro si potrebbe parlare del Bagno Riviera per giorni che era il bagno dei fiumani. 

(E lei lo frequentava?)

Lo frequentavo, sì. Potevo frequentarlo perché mia madre era sicura che non sarebbe successo niente perché era il bagno dei fiumani. Dunque se ti succedeva qualcosa ti avrebbero aiutato. 

(I prezzi erano molto bassi?)

Ma era… si pagava l’entrata ma non era niente di… Era uno stabilimento il Rivera. Era uno stabilimento balneare col bagnino, il signor Frane che girava in barca.

(Era molto fredda l’acqua lì?)

Era molto fredda perché ci sono correnti, no? 

(Poi fu distrutto il Bagno Riviera? Cioè andò in decadenza completa?)

Sì, perché acquistato dal “3 maggio” che si è allargato in quell’area.

 (E ha fatto l’impianto sportivo?)

Sì, l’impianto sportivo, sì. 

(E questa era la fine del Bagno Riviera?)

Sì.

(Ma già ci andavano meno gente?)

Ma no. Il Bagno Riviera, per esempio, io e Graziella Tatalovich, fino a un sei anni fa… sette.. abbiamo sempre fatto qualche bagno al Riviera, così. Ma già era il centro del “3 maggio,” il centro sportivo. Si andava, passi attraverso al centro sportivo e ti ritrovi al Riviera ma non è neanche l’ombra di quello che era. 

(Ha nominato Agnese Superina. Ci vuole fare un ricordo di Agnese Superina?)

Agnese Superina prematuramente scomparsa. A lei anche il gruppo nazionale deve molto perché lo ha rappresentato molto bene. Guarda che tutti riconoscevano la sua voce, sai? 

(Giornalista di Radio Fiume?)

Giornalista di Radio Fiume. Sì, al tempo con Franco Rocchi. Lei è passata dal Pioniere dell’EDIT, l’attuale “Arcobaleno” a Radio Fiume. 

(E poi è stata una grande presidente della Comunità?)

È stata una grande presidente della Comunità e anche lei impegnata nella vita sociopolitica della città, ecco. Guarda che la vita dei giornalisti era… facevamo molto vita di comunità noi. Anche coi colleghi della maggioranza. Per esempio, al mattino, si incontrava all’ex Učka, li scambiavamo le notizie e così. Io per anni ho lavorato con… come si chiamava? Edo? Che era anche in sportivo, ma niente…

(Invece il suo giudizio sulla carta stampata di oggi? Non solo italiana, qual è?)

Ma adesso non seguo perché sono in pensione e seguo La Voce su internet. Comunque, la veste grafica è migliore, credo. Il Novi List lo seguo pochissimo e altra stampa non seguo. Così che non potrei dare un giudizio. Sul Novi List, bha… Non ho una grande opinione. Fino al tempo in cui lo seguivo ma io sono un venti anni già in pensione, dunque…

(Ma i tempi in cui lo seguiva quando lavorava, i rapporti com’erano tra La Voce e il Novi List?)

Buoni. Non avevano il fegato che aveva La Voce, però erano buoni. Per esempio, il settore sportivo de La Voce era molto tenuto di conto in città. Sai anche dalla maggioranza dei lettori. Quello che diceva Mazzieri o Tich sul giornale era seguito. 

(Qual era il peso de La Voce in quegli anni in città? L’importanza…)

Credo che La Voce era seguita per tante cose, sai? Anche per… La seguiva il partito, prima, da controllo, e poi credo che in determinati settori della vita pubblica era apprezzata. Comunque era seguita. Questo senz’altro.

(Si ricorda un po’ qual era la tiratura ai suoi tempi?)

Quella volta non sapevo. Ero fuori del giro. Non si parlava quella volta di tiratura ma probabilmente era di gran lunga maggiore di oggi. 

(Concludiamo? Abbiamo parlato di tante cose, un suo sguardo, al futuro, per la comunità?)

Ma sono piuttosto scettica per il futuro della comunità nazionale. Qualcosa non va bene. Non va bene già da qualche anno. Non mi sembra che…

(Di che cosa ha paura?)

Credo che… sai, ti dirò, in fiuman, “nessun non ne po' l’far mal tanto quanto se facemo noi.” Eh e questo ti po' parlar con chi che ti vol e te dirà questo. Non so, tutto questo mal impiego dei soldi, influenza… Adesso si parla di Valle (?). Ecco questo posso dire. Un gran parlare di salvare la comunità di Valle, quando era la questione della comunità di Fiume, nessuno si è mosso e non ha avuto nessuna conseguenza. Poi la comunità se l’è vista più o meno bene. Ma non vedo perché tutte le comunità dovessero… dovrebbero salvare adesso la comunità di Valle. La comunità di Valle va salvata dall’Unione che ha probabilmente fiancheggiato tutti queste negatività. Si sapeva già prima.

(Rosi, grazie. È stata molto gentile.)

Grazie a voi. Fine. 
































